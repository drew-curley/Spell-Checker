\id ACT
\ide UTF-8
\h Viruwana vyava Apostoli
\toc1 Viruwana vyava Apostoli
\toc2 Viruwana vyava Apostoli
\toc3 act
\mt Viruwana vyava Apostoli
\c 1
\cl Ruvambi 1
\p
\v 1 Ghunyande waku hora Teofelius, mu mbapira yande yaku hova oyo na tjangire kukoye, ame kwa tjangire mo vya viyingi vyaku hamena viruwana vya Jesus navintje kumwe marongo ghendi,
\v 2 dogoro ku liyuva olyo vamu twalire muliwiru, ghuye shimpe pano palivhu atapa nkondo yaku tunda ku Mpepo ya Kupongoka kuva Apostoli ovo atoghorolire.
\v 3 Kunyima ya runyando rwendi ava mupampara pa shilivindakano makura a fu, ghuye aka vhumbuka kughufe akara na monyo, ghuye amonoke ku vantu vavayingi ashi ana kara na monyo. Ghuye akara na varongwa vendi ghure wamayuva dimurongo-ne ava ronge matjangwa navi vyaku hamena untungi wa Karunga.
\p
\v 4 Kehe pano ka ponganga kumwe navo, ghuye kava tanteranga ashi kapishi ngava tundemo mu Jerusalemu, vana hepa kutaterera matwenyidiro gha Vashe, omo vaghamba ashi, "Anwe mwayuva omo naghamba
\v 5 ashi Johanes ghuye kakushanga na mema, ano ngoli ame nganu mukusha muMpepo ya Kupongoka mumayuva ghama sheshu tupu ana karo kumeho."
\p
\v 6 Liyuva limwe opo vapongire kumwe va Apostoli ava pura Jesus ashi, "Hompa, shino ntjo shirugho ghuna ku tapa ghuna nkondo kuva Israel vapangere shirongo shavo vavene ndi?"
\v 7 Ghuye ava limburura ashi, "Ovino kapishi vyaku yiva anwe kuhamena ruvede na virugho na vinema ovo vaturapo Vavava ku twara mu vipanga vyavo.
\v 8 Ano ngoli anwe ngamu wana nkondo opo ngayiya Mpepo ya Kupongoka papenu, makura anwe ngamu kara vambangi vande kehe kuno mu Jerusalem naku Judea naku Samaria, dogoro ku ghuhura wa udjuni."
\v 9 Tupu amana kughamba Hompa Jesus dino nkango, ava mudamunapo, ava mutwara muliwiru, vavo kuna kumumono, dogoro aka ngena mumaremo aka dongonoka mumantjo ghavo.
\p
\v 10 Ndava hokwera ku nwika vakenge kuwiru omo ana kadongonoka, ava kuharukako tupu, varume vaviri vana yimana kuntere yavo vana dwata vyuma vya vikenu vyaku vembera.
\v 11 Vavo ava ghamba ashi, "Anwe varume vamu Galileya, vinke muna yimana weno navi muna ku kenga weno kuliwiru? Ghuno Jesus vana ghupu mukatji kenu vamu tware muliwiru, ghuye ngaka vyuka nka shimpe yira momu muna mumono omo ana rondo muliwiru."
\p
\v 12 Va apostoli makura ava vyuka ku Jerusalemu vatunde kuNdundu ya Maghuywe, shinema shaku tika ku kilometa yimwe kutunda ku Jerusalemu, mu liyuva lya Sabata.
\v 13 Opo vaka tikire, makura ava rondo mu ndjugho ya kuwiru, oko vaka pongire. Ovo vapongiro mbovano Peturus, Johanes, Jakopu, Andrias, Filepus, Tomas, Bartholomew, Mateus, Jakopu mona Alfeus, Simon wa mupampi na munyendi Judas vana va Jakopu.
\v 14 Vavo ava kupakerere vakare na mutjima ghumwe tupu waku raperera, Kumwe nava kamali Maria vawina va Jesus ntani vaghuni vendi vava kafumu.
\p
\v 15 Kwa pita mayuva ghangandi makura apa kara lipongo lya vapuli, omo vapongire vantu va kutika ku lifere na dimurongo mbiri, makura Peturus ashapuka aghamba ashi,
\v 16 "Vakwetu, ovyo vatjanga mu matjangwa vina tikilirimo, ovi ya pumba Mpepo ya Kupongoka kutunda mukanwa ka David vyaku hamena Judas, ogho a kaliro mpititi wavo vayendiro vaka kwate Jesus.
\v 17 Judas ghumwe wamu mbunga yetu akaliro makura mbyo awana upingwa wendi."
\p
\v 18 (Kwa ghulire lifuva na vimaliva vya ghurunde wendi, makura awere palivhu a katwa mutwe mulivhu, abwafuka lipumba maghura agha tjapurukamo munda.
\v 19 Navantje vakaliro mu Jerusalemu ava yuvhu yino mbudi, lino lifuva ava liruku ashi "Akalidama," kutanta ashi, "Lifuva lya Mponde.")
\p
\v 20 "Matjangwa ghamu mbapira ya Mapisalome kwa tanta ashi, 'Shuvenu lino lifuva likare mu mpuku, ntani kwato ogho ngakaromo; shanenu wapeke mumuture mu livango lyendi lya ghumpititi.'
\p
\v 21 Tuna hepa, kushana, muntu aye mu mbunga yetu, akare wamu mbunga yetu kare mposhi akare mbangi wa viruwana vya Hompa Jesus,
\v 22 kutamekera kuliyoyero lya Jesus lya kutunda kwa Johanes dogoro kuliyuva opo vamu upiremo mukatji ketu, ghuye ngakare mbangi wa livumbuko lyendi."
\p
\v 23 Makura ava tapa madina gha vantu vaviri, Joseph oghu vatwenya ashi Barasabasi, lidina lyendi lyaku murundumwina ashi Justus, ntani na Mathias.
\v 24 Vavo ava raperere ashi, "Hompa, Ove, wayivo navintje ovyo vyakaro munda ya dimutjima da vantu, shorora ghutuneyede pavano vantu vaviri, are ghuna tughororapo
\v 25 ogho avhuro kughupa lino livango lya shiruwana shaghu Apostoli oli ashuva Judas ayende kulivango olyo lyamu tumbukiro."
\v 26 Makura ava toghorora pa fungu-fungu, makura ali kwateke lidina lya Mathias, vavo ava muwederere kwa vano Apostoli murongo na ghumwe.
\c 2
\cl Ruvambi 2
\p
\v 1 Opo lya tikiremo liyuva lya Pentekoste, vapuli navantje ava pongo mulivango limwe tupu.
\v 2 Vaharukako tupu mpepo kuna kutunda muliwiru kuna kupupira na nkondo yira likundungu, makura ayi yura mundjugho nayintje oyi vashungilire.
\v 3 Makura ava mono yira maraka gha mundiro ana kuhanauko, makura aka tembere pa kehe ghumwe ogho akaliromo.
\v 4 Navantje makura ava yura Mpepo ya Kupongoka ava tameke kughamba maraka peke-peke, yira momu ya tapire Mpepo ashi vinke ovyo vaghamba.
\p
\v 5 Shirugho shino vaJuda kwa tungire mu Jerusalemu, vavo vantu vavahungami, va kutunda ku dimuhoko nadintje damu udjuni.
\v 6 Opo ya yuvikire yino mpepo yaku pupira, mbunga ya vantu yayinene avaya ava pongo kumwe; vavo ava kara yira vana kombana pa ndunge mukonda shi kehe ghuno kwayuvire omo vana kughamba mu liraka lyendi.
\v 7 Vavo ava tetuka ntani aghu vatundu; ava ghamba ashi, "Vya ushili vino ndi, vano vantu navantje vana kughambo weno nane kapishi vamuGalileya ndi?
\v 8 Weni omo vina kara ashi atwe kuna kuyuvha ovino vana kughamba, kehe ghuno kuna kuyuvha liraka lya mvharera yendi?
\v 9 Vapareti na vaMede na vaErami ntani na maraka ghamu Mesopotamiya, na muJudeya na Kapadosiya, naPontusi na Asiya,
\v 10 Filigiya na Pamufiliya, vamu Egipite ntani nagha ghamu Libiya vitware ku Kirene, ntani nava dinguli vaku Roma,
\v 11 VaJuda navo vatamburo lipuro lyava Juda, nava Kereti nava Arabiya, atwe kuna kuyuvha omo vana kughamba maraka ghetu, omo vana kughamba viruwana vya nkondo navitetu vyavinene vya Hompa Karunga.
\v 12 Navantje ava tetuka naku tororoka kapi vana ku kwata ligho ovi vina kushoroko; vavo ava kupura vene na vene ashi, "Vinke vina kutanta vino?"
\v 13 Vamwe ava vashepe ava ghamba ashi, "Vana korwa marovhu gha ugara."
\p
\v 14 Makura Petrusi ashapuka kumwe na vaghunyendi murongo na umwe, aghamba na liywi lya kudameka, ava tantere ashi, "Anwe vantu vamuJudeya ntani nanwe vantu mwa tungo muJerusalemu na yintje, tererenu kwa dino nkango dande, ntani mukwate lighano kwavino naku mutantera.
\v 15 Ovano vantu kapi vana korwa marovhu yira momu muna kuvighayara, runo ruvede rwa ngura-nguara yino viri ya muvyu kuliyuva.
\v 16 Odino nkango ndodo apumbire muPorofete Jowera ashi:
\p
\v 17 Karunga kwa tanta ashi, "Kumayuva ghaku hulilira nganu poghomwena Mpepo yande pa vantu navantje. Vana venu vavamati nava vavakadona ngava pumba, vadinkantu venu ngava mona mamoneko ghavitetu, ntani vakurona venu ngava rota ndjodi.
\v 18 Ame nganu poghomwena Mpepo yande pa vakareli vande va vakafumu nava va vakamali mumayuva ngogho, makura ngava pumbe.
\v 19 Ame nganu neyeda vitetu muliwiru na viyivito pano palivhu, ngapa moneka honde, na mundiro ntani na muti waku kuvhonga na mema.
\v 20 Liyuva ngali shovagana ntani ka kwedi ngaka geha yira honde ntani ngalitikamo liyuva lya Hompa lya linene olyo lyafumano.
\v 21 Makura kehe ghuno ngakugho lidina lya Hompa ngaparuka ngayoghoka.
\p
\v 22 Anwe va Israeli, yuvhenu dino nkango dande ashi: Jesus wamu Nasareti murume waKarunga, kwa mupa nkondo da kuruwana viruwana vya nkondo vyavinene na vitetu ntani naviyivito ovyo aruwana Karunga kupitara mumwendi, vino mwavi kenga na mantjo ntani mwavi yiva.
\v 23 Ghuno murume kwa mutapire mumaghoko ghenu kutwara muvi panga namu matokoro gha Karunga kutwara mu ukonentu wamwene kwavyo aturapo kare; anwe amu mutapa mumaghoko ghava runde va mudipaye kumwe naku mupamparera kushilivindakano.
\v 24 Ano ngoli Karunga amu vhumburamo mu mfa, amu yoghora atundemo mukukora kwa mfa, mukonda shi nampili mfa dene nado vya limbire vyaku mukwatera akare mo mu mfa.
\p
\v 25 Mukonda shi David naye kwa ghambire vyaku hamena ku kwendi ashi, 'Ame kuvhuruka Hompa kehe pano mukonda shi ghuye mpwali kushipa shande, ntani ghuye kehe pano mpwali ku rulyo rwande mposhi ame kapishi nukare naghoma kuva nankore vande.
\v 26 Ame mbyo na kara naruhafo munda ya mutjima wande makura mbyo naku shamberera mukanwa kande. Mukonda shi, rutu rwande naro ngaru kapwiyumuka na lihuguvaro.
\v 27 Ove kapi ngaghu kengerera monyo wande ngaghu karerere mushirongo shava fe, ntani ove kapi ngaghu shuva Mupongoki Ghoye nga djonauke rutu rwendi ngaru ghore.
\v 28 Ove wa neyeda ku kwande ndjira ya monyo; Ove ngaghu yuda ruhafo mu mwande mukonda nganu kara kumwe nove naruntje na naruntje.
\p
\v 29 Vakwetu, ame kuna kumutantera muyive ushili vya kuhamena kwa nyakulyetu Hompa David, ashi ghuye kwa fa mbyo vamu vhumbika, ano ngoli liyendo lyendi shimpe mpolili na lino lya na muntji.
\v 30 Ghuye, muporofete akaliro ntani ayivire ashi Karunga kwa turapo mughano ashi muruvharo rwa David mo nga tunda Hompa Kristus ogho nga shungiro kushipundi sha Uhompa.
\v 31 David kwa kengire ovyo ngavi shoroko kumeho ya Karunga makura agahamba vyaku hamena livhumbuko lya mfa ya Kristus ashi, monyo wendi kapi ngava ghushava ngaghu karerere mu shirongo shava fe, ntani rutu rwendi kapi ngava ruke ngerera ruku ghorere.
\p
\v 32 Ghuno Jesus kwa fire - Karunga aka muvhumbura kughu fe akare na monyo, ovino natuvantje twavi mona twavi yiva ntani tuna kara vambangi.
\v 33 Mbyo, vamu yerura vamu ture ku lipundi lya uhompa ashungire kurulyo rwaKarunga, mbyo aka awana Mpepo ya Kupongoka yira momu vayi mutwenyedera Vashe, makura ghuye mbyo ana yipoghomwene papetu yayo ndjoyino muna kumona ntani ndjoyino muna kuyuvha weno.
\v 34 Mukonda shi David mwene kapi aronda ayende mo muliwiru, ano ngoli ghuye kwa tanta ashi, 'Hompa kwa tantera Hompa wande ashi, "Shungira ku rulyo rwande
\v 35 dogoro mpopo nganu tura vana nkore voye ngava kare ghulyatero wampadi doye."
\p
\v 36 Mpo ashi, muhoko wa Israel uyive ushili ashi oghuno Jesus ogho mwa mwapampalire pa shilivindakano, ghuye kwa mutura ghuye akare Hompa ntani ndje Kristus."
\p
\v 37 Vantu opo vayuvire dino nkango, adi vatu unene kumutjima, makura ava pura Petrusi nava Apostoli vaghunyendi ashi, "Vakwetu, vinke tuvhura ku ruwana?"
\p
\v 38 Petrus ava tantere ashi, "Kushighurenu dimutjima na muvantje va mukushe, mulidina lya Jesus Kristus muwane lidongononopo lya ndjo denu, makura anwe mutambure ushwi wa Mpepo ya Kupongoka.
\v 39 Mukonda shi oghano matwenyidiro gha Karunga ku kwenu na vana venu na vapuli navantje vagha tapa ntani naku vantu ovo atoghorora Hompa Karunga."
\v 40 Petrus aghamba nka nkango dadiyingi daku varonga naku vashungida kumwe naku vakorangeda ashi, "Tamburenu dino nkango muyoghoke mo mu vantu va varunde."
\p
\v 41 Vavo ava tambura nkango dendi naruhafo ava vakushu mpopo, muliyuvha ndyolyo tupu vantu vaku tika ku mayovi matatu ava kuwederere mumbunga yavo.
\v 42 Makura vavo ava kutapa kuva Apostoli ava tambura marongo ava kara kumwe mumbunga yava Kriste, ava bomaura mboroto avali kumwe ntani ava kara kumwe mundapero.
\p
\v 43 Va Apostoli kwa ruwanine vitetu vya vinene na viyivito vyaviyingi, makura vantu vavayingi ava akara na ghoma ava tanga Hompa Karunga.
\v 44 Vantu navantje ovo vapuliro ava kupakerere vakare kumwe tupu ntani ava yita limona lyavo valiture kumwe tupu,
\v 45 Vavo ava ghulita limona lyavo na maghushwi ghavo ava tapa vihepwa ku vantu, kehe ghuno ku twara muvihepwa vyendi.
\v 46 Vavo kava karanga na mutjima ghumwe tupu kehe liyuva mu ntembeli. Vavo kava lyanga kumwe ndya da mumandi ghavo, na ruhafo nali kudidipito mumutjima,
\v 47 kumwe naku shamberera Karunga ntani vavo kuna kara na mbili navantu navantje, makura Hompa ka wedereranga mu mbunga yavo vantu ovo kava tamburango nkango dendi kehe liyuva.
\c 3
\cl Ruvambi 3
\p
\v 1 Liyuva limwe va Petrus na Johanes kwa yendire ku Ntembeli pa ruvede rwa shitenguko pa viri, ya utatu.
\v 2 Pa livero kwa kalirepo murume wa shirema shamundambo kutunda kuli shampuruko lyendi, kwa muyitire ava mutura pa livhango olyo kava twenyanga ashi pa Livero lya Liwa. Kehe liyuva kava muyitanga vamuture ashungire pa livero ghuye arombe vimaliva kuvantu vaku ngena mu ntembeli.
\p
\v 3 Opo a monine Petrus na Johanas kuna kungena mu ntembeli, makura ghuye ava rombo vamupeko vimaliva.
\v 4 Petrus na Johanes ava nwiki mantjo ghavo papendi, makura ava aghamba ashi, "Kenga kuno ku kwetu."
\v 5 Murume wa shirema akenge ku kwawo, ataterere ndi vamu tambeke vimaliva.
\v 6 Makura Petrus aghamba shi, "Siliveli na Ngorodo ame kundereko, ano ngoli ovi na kara navyo, Ame kunu vitapa kukoye. Mulidina lya Jesus Kristus wamu Nazareth, shapuka ghuyenda."
\v 7 Petrus makura amu kwata na lighoko lyendi lya rulyo, amu shapwite, mpopo tupu makura maghuru ghendi na ngongo da mpadi dendi adi kara dina koro.
\v 8 Amu kwata ashapuka, ghuno shirema makura ayimana atameke kuyenda na kudukaghana; makura ayendi kumwe na Petrus ntani Johanes aka ngena navo munda ya Ntembeli, ghuye kuna kuyendaura, naku vatauka na ruhafo ntani ghuye atanga naku panda Karunga.
\p
\v 9 Vantu navantje ovo vamu monine kuna kuyenda navo ava tanga naku panda Hompa Karunga.
\v 10 Makura vantu ava dimburura ashi ghuno murume ndjeghu kashungirango pa livhango olyo kava twenyanga ashi pa Livero lya Liwa lya ku ngena muntembeli, ndjeghunya karombagherango vimaliva; vavo ava tetuka unene kwa vino mukonda shi vavo kapi vayivire ashi vinke vya shorokiro ku kwendi.
\v 11 Ghuno murume averukiro aku gegerere akare kumwe na Petrus ntani naJohannes, vantu navantje ava tetuka makura ava duka kumwe tupu vayende ku kwavo mulivhango oli vatwenyanga ashi Mumbaraka yaSalomoni, ava tetuka unene.
\p
\v 12 Makura Petrus opo amonine vino, makura atantere vantu ashi, "Anwe va Israeli, vinke muna kutetuka kwa vino? Mukonda munke muna kutu kengurura weno, anwe kuna kughayara ashi atwe kuna ruwana vino ku nkondo detu ndi kughuhunga wetu mbyo ana kuyenda ghuno muntu ndi?
\v 13 Karunga waAbrahamu, na Isaka, ntani na Jakopu, ghuye Karunga wava kurona vetu, ndje ana yererepeko mukareli wendi Jesus. Monendi Jesus ogho mwa tapire ku mbunga vamu shwene kumeho ya Pilatus, opo atokolire ashi vamu shuture mumango.
\v 14 Anwe kwa shwenine ku mangurura muntu wa Mupongoki naghu wa Muhungami, makura anwe amu shungida naku tokora va mangurure muntu wamu runde namu rudipayi vantu vamu shuture vamu tape ku kwenu.
\v 15 Anwe kwa dipayire mutapi monyo wa liparu lya naruntje, makura Hompa Karunga aka muvhumbura kughu fe - atwe vambangi vendi kwa vino.
\v 16 Nkondo dino da lipuro lyaku tunda mu lidina lya Jesus, mukonda ya lidina lyendi, mbyo muna kumona vino yivenu shi kuna viruwana mu lidina lyendi, mbyo ana kuyenda. Mulipuro lyendi olyo ana pura mwa Jesus ndyo lina muveruro akare weno yira momu muna kumu kenga weno na muvantje.
\p
\v 17 Vakwetu weno, ame nayiva ashi anwe kwa ruwanine vino mukonda yaku pira kukwata lighano, anwe kuna ruwana mbyovyo ka varuwananga vampititi venu vakare.
\v 18 Odino nkango ndodo aghambire Karunga pa kutanga kupitira mu tunwa twava porofete, ashi Kristus ngakara murunyando nga hepa, odino nkango weno dina tikilirimo.
\v 19 Kushighurenu, anwe, mupiruke muvyuke kwa Karunga mpo shi ndjo denu ngava didongononepo, makura anwe mushungide kwa Hompa nga mupe nkondo;
\v 20 makura ghuye ngamu tumina Kristus, oghu atoghorora ngaye ku kwenu ngamu kwafe, ghuno muntu ndje Jesus.
\v 21 Jesus nga kara momo muliwiru dogoro opo ngashitika shirugho vininke navintje ngavi kare vyavipe, ovyo aghambire Karunga paruvede runa kapito kupitira mutumwa twava porofete vendi vakupongoka.
\v 22 Moses kwa tantilire vakurona vetu vakare ashi, 'Hompa Karunga ngatoghorora muporofete mu mwenu waku tunda mukatji kenu ngakare yira ame. Anwe muna hepa ku limburukwa naku tikitamo navintje ovyo ngava mutantera.
\v 23 Kehe ghuno ngapiro kuterena naku limburuka ku nkango dava porofete ngava vadjonaura ngava tundemo mukatji ka vantu vaKarunga.
\v 24 Yii, vaporofete navantje kutamekera kwa Samwele ntani nava vakwamino ko kuruku rwendi, navo kwa ghambire vapumbe kuhamena oghano mayuva.
\v 25 Matumbwidiro gha Karunga ogho aghambire kupitira muva porofete vendi kwa hamena ku kwenu ntani ligwanekero oli atulirepo Karunga kumwe nava navakurona venu kwa hamena ku kwenu, opo atantilire Abrahamu ashi, 'Mumbuto yoye mo ngava tungikira vantu navantje vamu udjuni.'
\v 26 Karunga kwa vhumbura mukareli wendi kughu fe, ngayite matungiko ku kwenu muhovo, mposhi kehe ghuno ndi ngashayeke kuruwana ghurunde."
\c 4
\cl Ruvambi 4
\p
\v 1 Petrus na Johanes vavo shimpe kuna kughamba na mbunga, makura vapristeli vanene na vampipiti va muntembeli na vaSadukayi ava yatiki palivhango.
\v 2 Vavo kwa yuvire kukora unene mumutjima mukonda shi Petrus na Johanes kwa tapire marongo ku vantu ashi vantu ngava vhumbuka kughu fe yira momu avhumbuka Jesus kughu fe.
\v 3 Makura ava va kwata vavature mudorongo dogoro liyuva lyaku kwamako ku ngura ngura, vavo kwava kwatire ruvede rwa ngurova.
\v 4 Ano ngoli vantu vavayingi ovo vayuviro yino mbudi ava pura mu mwavo; shivaro shavantu ovo vapuliro yino mbudi kwa tukire kumayovi matano.
\p
\v 5 Liyuva lyaku kwamako vapangeli vavaJuda, na matimbi ntani na varongi matjangwa ava pongo kumwe muJerusalemu.
\v 6 Anasi mukuro wava pristeli vavanene naye mpo akalire, na Kayifasi, naJohanes, ntani Alexander, ntani navo navantje vahameno kuva pristeli vavanene.
\v 7 Vavo ava yita vano vaApostoli vaviri Petrus na Johanes kumeho yavo, ava vapura ashi, "Nanke muna ruwana vino, ntani na nkondo munke muna viruwana vya weno, ntani mulidina lyare na nkondo munke muna ruwana vya weno?"
\p
\v 8 Makura Petrus, ayura Mpepo ya Kupongoka, ava tantere ashi, "Anwe vapangeli, ntani nanwe matimbi,
\v 9 nkene shi anwe kuna kutupangura namuntji mukonda ya viruwana vyaviwa ovi tuna ruwanene ghuno murume waku vera, mbyo muna kushana muyive ashi weni omo ana veruka ghuno murume,
\v 10 karenu muna viyiva na muvantje vamuhoko wava Israeli ashi ghuno murume ana yimano weno kumeho yenu, kuna veruka mulidina lyaJesus Kristus wa muNazareti, oghu mwa pampalilire kushilivindakano, makura Karunga aka mu vhumbura kughu fe.
\p
\v 11 Jesus Kristus ndje vatjanga mumatjangwa ashi, liwe olyo vashwena vatungi ndyo vatura likare liwe lyamu likovhu.
\v 12 Liyoghoko lya ndjo kuliwana tupu mumwendi ti, mukonda shi kwato nka lidina lyapeke pa ntunda ya livhu muno mu udjuni mudima oku vatapa nkondo da Karunga daku yoghora vantu vatunde mu ndjo."
\p
\v 13 Vampititi opo vamonine Petrus naJohanesi kuna kughamba na ukonentu na ndunge na nkondo ntani naku pira utjirwe vavo ava dimburura naku kupura ashi weni omo vaghamba weno, vavo kwato makurongo, ava tetuka unene, makura ava dimburura ashi vavo kwa kalire ntani kava yendauranga kumwe na Jesus.
\v 14 Opo vamonine ghuno murume averukiro kuna yimana kumwe navo, avi valimbi vyaku ghamba navo vavape undjoni kwavyo varuwanine.
\p
\v 15 Makura vampititi ava tantere vaApostoli varupuke tanko pandje ya mbererwa, vavo vaku kunde vene na vene.
\v 16 Makura ava ghamba ashi, "Weni omo tuva ruwana vano varume? Mukonda shi shino shitetu vana ruwana shinene unene ntani kehe ghuno akaro muJerusalema ana shiyiva; atwe naku wapashi ntani kapi tuvhura kushikanana.
\v 17 Muku renka ashi yino mbudi kapishi yirunduruke yiyende shimpe kughure kuvantu vavayingi, tutapenu marondoro kwavano va Apostoli ashi kapishi vayuvite nka mbudi mulidina lya Jesus."
\v 18 Makura ava vayita vavatantere kumwe naku varondora ashi kutunda pano kapishi vayuvite nka mbudi ndi vatape marongo ku vantu kuhamena mulidina lyaJesus.
\p
\v 19 Ano ngoli Petrus na Johanes ava valimburura vava tantere ashi, "Anwe naghu mwenu mutokoro ashi, vya uhungapo ne tulimburukwe kwa Karunga ndi tulimburukwe ku kwenu.
\v 20 Atwe kapi ngatu vhura ku mwena na kushayeka yino mbudi kwavyo twa mona navyo twayuvha ntani navyo vaturonga."
\p
\v 21 Vampititi opo vamanine kuva rondora va Petrus naJohanes, makura ava vashuvu vaka yende. Mukonda kapi vavawanine undjoni waku vhura kuva tengeka, mukonda ashi vantu na vantje ava tanga Karunga kwavi varuwanine.
\v 22 Ghuno Murume vaverulire oghu shashorokilire shino shitetu ghuye kwa kalire na mwaka daku pitakana pa dimurongo ne.
\p
\v 23 Opo vava shutulire mumango vaka yende, va Petrus naJohanes ava yendi vaka wane mbunga yavo makura ava kava tantera navintje ovyo vaghambire vapristeli vavanene nava mpititi vavaJuda ku kwavo.
\v 24 Vavo opo vayuvire yino mbudi, ava kara mutjima ghumwe tupu ava tanga naku kanderera kwa Karunga kumwe naku ghamba ashi, "Hompa Karunga, ove mushiti wa liwiru na livhu na lifuta, ntani na navintje vyakaromo.
\v 25 Ove wa tanteliro mukareli ghoye, shetu Dafit kupitira mu Mpepo ya Kupongoka ashi, 'Mukonda munke va Pagani vana karere mundjorongani, ntani dimuhoko vinke dina kuruwanena vininke vya hana mutompo?'
\q
\v 26 Vavo ava ghamba ashi, 'Vahompa vapano palivhu vamu udjuni vana pongo vana kuwapayikiri, ntani vampititi vana pongo kumwe vana divyuka Hompa, ntani na Kristus wendi.'
\p
\v 27 Ushiri, na vantje Herodes na Pontius Pilatus, kwa pongire kumwe na vaPagani ntani na muhoko wa va Israeli mushitata shino, vaku pakerere vadi vyuke Mukareli ghoye waku pongoka Jesus, ogho wa tungika mbyo wa muwaveka.
\v 28 Vavo kwa pongire kumwe vatikitemo navintje ovyo wa turapo navi wa tokora pa shakare kutwara mu nkango doye nadi muragho doye ashi mbyo ngavi vhuro kushoroka kumeho.
\p
\v 29 Weno, Hompa, terera kuma rondoro ghavo ogho vana tapa ku vakareli voye, weno kwafa ngoli vakareli voye vayuvite nkango doye na nkondo vahana utjirwe.
\v 30 Honyonona ngoli lighoko lyoye lya nkondo ghutape liveruko na vitetu na viyivito vishoroke mulidina lya mukareli ghoye wa kupongoka Jesus."
\p
\v 31 Tupu vamana kuraperera, pano pa livango opo vapongire ali kankama livhu, makura na vantje va kaliropo ava yura Mpepo ya Kupongoka ava yuvita nkango da Karunga na nkondo naghupampi vahana utjirwe.
\p
\v 32 Mbunga ya shivaro shashinene shova puli ava kuyendi na mutjima na monyo ghumwe tupu. Kwato ghumwe waku ghamba ashi, olino limona lyande tupu, nane ngoli vavo ava pakerere limona lyavo likare kumwe tupu.
\v 33 Va Apostoli ava yuvita Mbudi ya Ruhafo na nkondo vavo ava tapa umbangi waku hamena livhumbuko kughu fe lya Hompa Jesus, makura ghufe nkenda wa unene aghu kara papavo na vantje.
\v 34 Mukatji kavo naghumwe shi kahepa ngo kehe shino, na vantje ovo vakaliro na mafuva ntani na ndjugho ava ghulita makura viwana mo na vimaliva ava tapa
\v 35 ava viyita kuva Apostoli, vavo ava tapere kuva hepwe ku twara kuvihepwa vyavo.
\p
\v 36 Pa kalire murume wamu Apostoli wa lidna Josef, oghu kava twenyanga ashi Baranabas (ku tanta ashi Murume wa Makorangedo), wamu lira lya Levi, ogho va shampurukira ku Kiripurus,
\v 37 ghuye aghulita lifuva lyendi ayita vimaliva aya tapa kuva Apostoli.
\c 5
\cl Ruvambi 5
\p
\v 1 Murume wa lidina Ananias, kumwe na mukamali wendi Safira, navo ava ghulita ruha rwa lifuva lyavo,
\v 2 vavo ava ghupupo ghukahe wavi maliva ava horeke ovyo vawanine mo (mukamali wendi naye avi yivire), makura ava twara vimaliva vya ghukahe ava katapa kuva Apostoli.
\p
\v 3 Petrus amu tantere ashi, "Ananias, mukonda munke ghuna kengerere Satana a pangere mutjima ghoye ove ghukare na vimpempa ghukonge Mpepo ya Kupongoka ghuhoreke ghukahe wa vimaliva ovyo ghuna ghulita lifuva lyoye?
\v 4 Opo wapilire kughulita lino lifuva lyalyo kwa kalire lyoye, ntani opo ghuna ghulita lino lifuva vimaliva shimpe vyoye, mulipangero lyoye vina kara? Mukonda munke ghuna tokorere muku ruwana vininke vyaku fana weno mumutjima ghoye? Ove kapi ghuna kongo vantu, ove kuna kongo Karunga.
\v 5 Ananias tupu ayuvha dino nkango, ghuye ashetere munku waku hulilira waku tunda mu mwendi makura a were palivhu a fu, navantje ovo vayuviro yino mbudi ava kara na ghoma wa unene.
\v 6 Vadinkantu avaya ava dingiliri shimpu shendi pa makeshe, ava twara vaka vhumbike.
\p
\v 7 Kuruku rwa ghure wa viri-ntatu, mukamali wendi naye aya tiki angene mo, ghuye kwato ovyo ana yiva kwavi vya shorokiro.
\v 8 Makura Petrus amu pura ashi, "Ntantere nkene shi vimaliva ovyo muna ghulita lifuva mbyovino tupu avi huru. "Mukadi aghamba ashi, "Yii, mbyovino tupu avi huru."
\v 9 Petrus apura mukadi ashi, "Anwe kuna kuyuvhu musheteke mukonge Mpepo ya Hompa? Kenga, mpadi da vantu ovo vana kavhumbiko mukafumu ghoye odo dina karo palivero, nove mbo vaku twaro vaka kuvhumbike."
\v 10 Mpopo naye mukadi aku ganda palivhu ashetera munku waku hulilira. Opo vaka vyukire vadinkantu, ava yawana mukadi naye ana dohoroka, ava mudamuna vamu tware pandje ava kamu vhumbika pepi na mbira ya mukafumu wendi.
\p
\v 11 Mbunga Kriste nayintje ava kara na ghoma wa unene opo vayuvire vino navintje vya shorokiro weno.
\p
\v 12 Va Apostoli kwa ruwanine vitetu na viyivito vya viyingi vya nkondo mukatji ka vantu. Vavo kwa kalire kumwe na mutjima ghumwe tupu mu mbaraka yaSalomon.
\v 13 Kwato muntu wapeke avhuliro kuku pakerera mu mbunga yavo; ano ngoli, vantu kwava fumadekire unene.
\v 14 Makura mu mbunga yavo ava kuwederere shivaro sha vapuli va vayingi, shivaro sha va kafumu na vakamali ava vhuka unene,
\v 15 mukonda ya viruwana ovyo varuwanine va Apostoli makura ava yita vaveli vavature kuntere ya ndjira ava yara mbete davo na vipuna vyavo vakare kuntere ya ndjira, na lihuguvaro ashi opo aya pita po Petrus, mundunduma wendi walye kuvhura ghugume po muntu ghumwe tupu makura averuke.
\v 16 Vantu vavayingi ava pongo kumwe tupu ovo vakundurukido Jerusalemu, ava yita vaveli na vantu ovo vakaliro nampepo dadidona, makura navantje ava veruka.
\p
\v 17 Makura mu pristeli wa mukurona ashapuka, kumwe na mbunga oyo ya kaliro naye (mbunga yava Sadukayi); vavo ava yura mfudu yayinene
\v 18 makura ava kwata vaApostoli, ava vatura navantje mudorongo yimwe.
\v 19 Makura kumatiku muEngeli waHompa aya agharura mavero gha dorongo makura ava varupwita va Apostoli vatunde mo mudorongo, ghuye aghamba ashi,
\v 20 "Yendenu, mu ntembeli muka yuvite na kuronga vantu navantje nkango daku hamena ghukaro waghupe wa liparu lya naruntje."
\v 21 Va Apostoli opo vayuvire yino mbudi, vavo ava yendi ava kangena mu ntembeli ngura-ngura yayinene vaka ronge vantu. Mu pristeli wa munene aya, kumwe navo vahameno ku kwendi, ghuye ayita matimbi, na vampititi vava Israeli, makura ava tumini va kayite va Apostoli va karupuke mudorongo.
\v 22 Makura vaporosi ovo vayendiro kudorongo kapi vaka va wanine mo mudorongo, makura ava kavyuka vaya tante mbudi ashi,
\v 23 "Tuna ka wana dorongo ndavayi patera na makumba, vakungi kuna yimana palivero, ano ngoli opo tuna paturura makumba tungenemo, kwato oghu tuna kawana mo munda."
\v 24 Mukurona wa vaPorosi vamu ntembeli na mukurona wa vaPristeli vavanene opo va yuvire dino nkango, adi vayitiri shitanga limba na ghutjirwe wa unene kwavi vya shorokiro.
\p
\v 25 Makura murume ghumwe aya ku kwavo aya va tantere ashi, "Vantu ovo kamu tura mudorongo mpovali weno mu ntembeli mo vana kara kuna kuronga vantu."
\v 26 Mukurona wava kungi dorongo ayendi na vantu vendi, vaka vayite, ano ngoli kapishi kumu tininiko, mukonda shi vavo vakalire naghoma ashi vantu kuvhura vava dipaye na mawe.
\p
\v 27 Makura ava kava yita, ava yamoneke kumeho ya shipanga. Makura muPristeli wa munene ava pura mapuro,
\v 28 kumwe naku ghamba ashi, "Atwe katu mana kutapa marondoro ku kwenu kumwe naku mushweneka ashi kutunda pano na kadidishi kuronga vantu mulidina lyendi, kengenu shi weno lidina lyendi na marongo ghenu kuna kuhanene Jerusalemu nayintje, anwe kuna shana mukwite honde yendi pa marutu ghetu ndi."
\v 29 Ano ngoli Petrus na va Apostoli ava limburura ashi, "Atwe tuna hepa ku limburuka unene kwa Karunga kupita kana vantu.
\v 30 Karunga wava kurona vetu kwa vhumbura Jesus kughu fe, oghu mwa dipayire amu mupamparere pashilivindakano.
\v 31 Karunga mbyo amu yerura ashungire ku rulyo akare muyogholi ntani na Hompa, atape livhango lyaku kushighura kuva Israeli, vawane lidongononopo na lighupiropo lya ndjo.
\v 32 Mukonda shi atwe vambangi vendi kwa vino navintje, kumwe na Mpepo ya Kupongoka, oyo atapa Karunga kwavo vaku limburuka ku kwendi."
\v 33 Vampititi ovo hameno ku vapanguli opo vayuvire dino nkango, vavo ava garapa unene ava shana kuva dipaya va Apostoli.
\p
\v 34 Makura muFarisayi wa lidina Gamaliyeli, murongi wa matjangwa oghu afumanino unene mumuhoko naghuntje, ashapuka mu shipanga aghamba ashi va Apostoli vava rupwite tanko pandje shirugho sha shifupi.
\v 35 Makura atantere vantu ovo vakaliromo ashi, "Anwe va Israeli, takamitenu kwavyo muna shana kuruwana vano vantu.
\v 36 Shirugho shina kapito, pa yire murume oghu aku tumbiro wa lidina Teudasi ogho kava twenyanga ashi Kamana-Kandongo, ghuye kwa kalire na vantu ovo vahamenino ku kwendi, vaku tika ku mafere mane. Opo vamu dipayire, makura vantu na vantje ovo vahamenino kukwendi ava kuhanauka ntani mpo vashayelire mpopo.
\v 37 Kuruku rwa ghuno, apa yanka murume wa lidina Judasi wa muGalileya pa shirugho shaku tjanga shivaro sha vantu ghuye kwa pongikire mbunga yayinene ya vantu makura ava mudipaya. Makura vantu ovo vahamenino ku kwendi, ava kuhanauka.
\v 38 Nampili mbyovino ame Kuna kumu tantera ashi, tundenu pa vano varume ntani va shuvenu vaka yende, nkene shi lino lighano lyavo na viruwana vyava vene tupu, navyo ngavi shayapo.
\v 39 Ano ngoli nkene shi vya Karunga, anwe naku vhura shi kuvi shayikita po; anwe ngamu kara yira kuna kurwanita Karunga." Makura ava tambura maghano ghendi.
\v 40 Makura vavo ava yita va Apostoli vangene munda makura ava vashepura opo vamanine ava va shweneke kuyuvita nkango mulidina lyaJesus, makura ava vashuvu vaka yende.
\p
\v 41 Vavo makura ava tundumo mushigongi na ruhafo mukonda shi Karunga kwa vatantera ashi vakona ku hepa mukonda ya Lidina Jesus.
\v 42 Kutunda pano kehe liyuva, vavo kava yuvitanga naku ronga mu ntembeli ntani namu mandi tunda mundi yenda mundi, vayuvite Mbudi ya Ruhafo ya Jesus ashi ghuye ndje Kristus.
\c 6
\cl Ruvambi 6
\p
\v 1 Mayuva ngogho, shivaro sha varongwa ashi vhuka unene, makura vaJuda vaku ghamba RuGereka ava tameke kukara narunyeyenyo na vaHebeli, vavo ava shivana ashi vakamali vaku fita vavya vavo kapi kava vapakeranga mbili ashi vawane mbatero kehe liyuva.
\p
\v 2 Vano va Apostoli murongo na vaviri ava yita mbunga ya varongwa vaye ku kwavo makura ava vatantere ashi, "Kapi shi nawa ashi atwe tushuve kuyuvita nkango da Karunga makura tuyende tuka tapere ndya ku vantu.
\v 3 Weno renkenu mutoghorore, vantu, vaku tika ku vatano nava viri vavarume, va ghukaro waghuwa, va ghukonentu vakare vaku yura Mpepo ya Kupongoka, makura ngava varuwane vino viruwana.
\v 4 Mposhi atwe tukare na shiruwana, shaku rapera na kuronga na kuyuvita nkango da Karunga.
\p
\v 5 Odino nkango adi hafita vantu vavaying mu mbunga. Makura ava toghorora Stefanus, murume akaro na lipuro lya linene ntani ghuye kwa yura Mpepo ya Kupongoka ntani na Filipusa, na Porokorusi, na Nikanora, na Timoni, Parumenasi ntani na Nikolausi waku Antiyokiya.
\v 6 Ovano mbo varume ovo vatoghorolire makura ava vatwara kumeho yava Apostoli, ava vakambeke maghoko kumwe naku vakandayika vawane nkondo daku ruwana viruwana vyavo.
\p
\v 7 Makura nkango daKarunga adi kuhana diyende ghure, shivaro sha varongwa muJerusalema ashi kuwederere unene, ntani mbunga ya vaPristeli ava kuwederere ntani navo ava kara na lipuro.
\p
\v 8 Stefanus, kwa yura nkenda na nkondo, ghuye karuwananga viruwana vya vinene vya nkondo na vitetu vyavinene kumwe navi yivito mukatji ka vantu.
\v 9 Vantu vamwe vamu mbunga ava tameke kughamba vaku kanane na Stefanus. Vano vantu kwa hamena ku Sinagoge oyo kava twenyanga ashi Sinagoge dava manguruki, oyo ya hameno ku va Juda vamu Kirene ntani nava vamu Alexandariya, ntani vamwe vaku Kilisiya nava vamu Asiya.
\v 10 Ano ngoli vavo kapi va vhulire ku kukanana naye mukonda shi Stefanus kwa yura Mpepo na ukonentu na nkondo daku ghamba.
\p
\v 11 Makura vavo ava shana varume vavafute, mposhi vavo varundire Stefanus ashi, "Vano varume vavo kuna yuvhu Stefanus kuna kugahamba nkango daku shwaura Moses ntani na Karunga."
\v 12 Vavo makura ava shongaura na kutininika vantu, na matimbi, ntani na varongi matjangwa, makura mbunga ava yendi vaka mukwate Stefanus ava kamuyita aya moneke kumeho ya mpanguro.
\v 13 Vavo ava shana vambangi vavimpempa ava vayita vaya tape umbangi wavi mpempa makura ava ghamba ashi, "Oghuno murume shimpe kapi ashayeka ku ghamba nkango daku shwaura lino livango lya kupongoka ntani na veta ya Moses.
\v 14 Ntani nka ame kuna muyuvhu kuna ku ghamba ashi oghuno Jesus wa muNazareti nga djonaurapo lino livhango ntani ghuye nga tjindja na ku rundurura mpo yetu na veta yetu oyo atapa Moses ku kwetu."
\p
\v 15 Navantje ovo vashungiliro mu mpanguro ava nwiki mantjo ghavo papendi makura pa shipara shendi apa tema shite yira mu Engeli.
\c 7
\cl Ruvambi 7
\p
\v 1 Makura mu pristeli wamunene amu pura ashi, "Odino nkango vana kughamba ne da ushili ndi?"
\p
\v 2 Stefanus ava alimburura ashi, "Vakurona ntani nanwe vaghunyande, tererenu ku kwande: Karunga wa ghuyerere kwa monikilire kwa nyaku lyetu Abrahamu ghuye shimpe mushirongo sha mesopotomiya, kumeho yaku diruka aka tunge mu shirongo sha Harani;
\v 3 ghuye amu tantere ashi, 'Tunda mushirongo shenu ntani tunda kuva likoro lyoye ghuyende kushirongo osho nganu kuneyeda.'
\p
\v 4 Makura mpo atundire mushirongo sha vaKalidiya ayende aka tunge mushirongo sha Harani; ghuye momo, vashe ava dohoroka, makura Karunga amu tantere adirukire mu shirongo, shino muna kara weno.
\v 5 Ano ngoli Karunga kapi atapire livango na mpili lya lididi lyaku tika pa mpadi yendi ashi likare ghupingwa wendi, ani hawe. Nane ngoli ghuye kwa tapa matwenyedero - kwa Abrahamu ghuye shimpe kapi ana kara na mwanuke pa shirugho shino - ano ngoli ghuye kwa twenyedera ghupingwa ku kwendi wa shirongo kumwe na ruvharo rwendi nga shikare shavo.
\v 6 Karunga kwamu tantilire dino nkango da weno mukonda ayivire ashi, vantu varuvharo roye ngava katunga muvirongo vya peke vyahana vyavo, makura vantu vamo muvirongo ngava kava weka ngava kakare mu upika ntani ngava kava hepeka mwamudona ghure wa mwaka mafere mane.
\v 7 Karunga atanta ashi, 'Muhoko oghu ngaghu vahepeko naku vatura ghupika,' Karunga ngaghu pangura naku tapa matengekero ku kwavo, ntani ngava ghupamo vatundemo omo mushirongo ngava kavyuke kushirongo shama twenyidiro ngava karaperere naku ruwana ghukali wa Karunga.'
\v 8 Makura Karunga atantere Abrahamu vamu ruwane vya mpo ya vamba shikare shiyivito na ligwanekero na likukwatakano kumwe naye, Abraham naye ayita monendi Isaka, makura amu ruwana naye vya mpo ya vamba muliyuva lya utano na utatu; Isaka naye ayita monendi Jakopu, ntani Jakopu naye ayita vana vendi murongo na vaviri vavarume.
\p
\v 9 "Ovano vakurona vetu kwa kalire na mfudu kwa Josef, makura ava mughulita kuva Egipite; Ano ngoli Karunga kwa kalire kumwe naye
\v 10 makura ghuye amu popere kuma udito na ghantje ogho agwanekilire nagho. Karunga kwa tapire ushwi wa nkenda na ukonentu kwa Josef mposhi Hompa Farao wa shirongo sha Egipite akare na shihoro ku kwendi, ghuye amu tura akare mupangeli wa shirongo na shintje sha Egipite rambangako na Mbara yendi nayintje.
\p
\v 11 Makura upyakadi na lirumbu lya linene alingene muEgipite na Kanani na yintje, vakurona vetu kapi va vhulire ku wana ndya mu shirongo shavo.
\v 12 Jakopu opo ayuvire ashi kuEgipite nko kuna karo mahangu, makura atumuko vana vendi rukando rwa kuhova.
\v 13 Muruyendo rwavo rwa uviri Josef ntani ashorokire aku tongonone kuva kuru-vendi ava mudimburura, makura Farao ntani ana kuyiva oku atundilira Josef.
\v 14 Makura Josef atumu vakuru vendi vaka tantere vashe Jakopu na likoro lyendi na vantje ngava yende kushirongo sha Egipite, shivaro sha vantu na vantje kwa tikikire ku dimurongo ntano-na mbiri na vantu vatano.
\v 15 Makura Jakopu ayendi aka tunga kuEgipite, dogoro aka dohoroka, kumwe na vana vendi na vantje.
\v 16 Vimpu vyavo ava vitwara kuShekemu vaka vavhumbike muntoko ya livhu olyo aghulire Abrahamu navi maliva vya Siliveli ku vana vaHemoro vamu Shekemu.
\p
\v 17 "Opo sha kalire shirugho shama twenyedero kuna kutikiliramo, osho vatwenyedelire Karunga kwa Abrahamu, shivaro sha vantu vendi mu Egipite navo ava vhuka unene vaku wederere,
\v 18 makura aku kwama Hompa wa peke ku uhompa wamu Egipite, oghuno Hompa ghuye kapi ayivire Josef.
\v 19 Ghuye kahepe-kanga vantu vamuhoko wetu, katini-nikanga vakadi vature vakeke mumwi va fe kumwi ntani ghuye katini-nikanga vakadi va vhukumine vakeke mumukuro va fe.
\p
\v 20 "Paruvede runo mpo vashampurukire Moses; ghuye kwa kalire mwanuke wa muwa unene ku shipara sha Karunga, makura ghure wa makwedi matatu ava mutura vamurere mu mundi wa vashe.
\v 21 Opo vayendire vaka muhoreke pandje, makura mona Farao wa mukamali aka muwana amughupu aka murere akare yira monendi waku yita mwene.
\v 22 Moses aku rongo marongo na ukonentu naghuntje wava Egipite, ntani ghuye kwafumanine unene mukonda ya nkango da ukonentu ntani na viruwana vyendi vinene.
\p
\v 23 "Moses opo akalire na mwaka dimurongo ne, makura akara na rutjima ayendi aka dingure ko muhoko wendi wava Israeli.
\v 24 Opo akenga muntu wamu Israeli kuna ku muhepeka, Moses makura amu popere adipaya ghuno murume wamu Egipite:
\v 25 ghuye kwaghayalire ashi vaghunyendi kuva dimburura ashi Karunga kuna mutumu aya vapopere ava ghupe mughupika, ngoli kapi vavo kapi vavidimburulire.
\v 26 Liyuva lyaku kwamako awana varume vaviri vava Israeli kuna kurwana makura ava gaghununa ava tantere vakupe mbili, ghuye ava tantere ashi, "Anwe varume, anwe vantu na munyendi vinke muna kurwanena muku remeke?
\v 27 "Ano ngoli oghu aruwanino udona kwa ghunyendi makura ayundura Moses amu tantere ashi, "Are oghu ana kuturo ghukare mupangeli ntani na mupanguli wetu?
\v 28 Ndi walye kuna shana ghundipaye name yira momu ka udipaya ghunya murume wamu Egipite yona?'
\v 29 Moses opo ayuvha dino nkango makura aduka atjwayuka; aka kara muna virongo mushirongo sha Midiyani, ghuye aka kwara aka yitiramo vanuke vaviri vavamati.
\p
\v 30 "Kuruku rwa mwaka dimurongo ne, mu Engeli wa Hompa amonekere Moses mumburundu ku Ndundu ya Sinayi mu shishwa shaku twera mundiro mara ngoli naku veva shi.
\v 31 Moses atetuka unene, opo amonine shishwa shaku twera mundiro; makura ashwena papepi aka shimone nawa, makura liywi lya Hompa ali ghamba ku kwendi ashi,
\v 32 'Ame Ame Karunga wa vakurona voye, Karunga wa Abraham, na Isaki ntani na Jakopu.' Makura Moses atameke ku kankama kapi nka ashanine ku kenga ku shishwa.
\v 33 "Hompa amu tantere ashi, shutura ko nkaku kumpadi doye, lino livango ghuna yimana lya pongoka.
\v 34 Ame namono ruhepo na runyando rwa muhoko wande mu Egipite; ame nayuvhu nkugho yavo na liywi lyavo omo vana kulira, makura weno ame kunaya nughurumuke nuka vayowore mu upika; weno yakuno, ame kuna kuku tuma ghuyende ku Egipite.'
\p
\v 35 "Moses ndjeghu vashwenine pakuhova, opo vaghambire ashi, 'Are ana kuturo ghukare mupangeli ntani na mupanguli wetu? - ghuye ndje atumine Karunga akare mupangeli wavo na muyogholi wavo. Karunga kwa mutumine Moses kumwe namu Engeli oghu aghambiro ku kwendi mushishwa shaku twera mundiro.
\v 36 Moses ndje ava ghupiromo vatunde mushirongo sha Egipite, ghuye kwa ruwanine vitetu vya nkondo na viyivito mushirongo sha Egipite na mulifuta lya ligeha, ntani na mumburundu ghure wa mwaka daku tika ku dimurongo ne.
\v 37 "Ghuno Moses ndje atanteliro mbunga ya vaIsrael ashi, 'Karunga nga toghorora muporofete waku tunda mumbunga yenu, ngakare muporofete waku fana yira me'.
\v 38 Ghuno murume Moses ndje ghumwe apongiro kumwe na mbunga ya vantu mumburundu; ntani ndje aka ghambiro namu Engeli kundundu ya Sinayi, ghuye ndje atapiro mbudi kuva kurona vetu, ntani ghuye ndje vakapire dimuragho da Hompa makura adi tapa kuva kurona vetu vavo ava ditapa kukwetu.
\p
\v 39 Ano ngoli vakurona vetu kapi vashanine kulimburuka ku kwendi; vavo kapi kava pakeranga mbili ovyo kava tanteranga, vavo kwa shanine shimpe kuvyuka ku Egipite.
\v 40 Vavo ava tantere Aroni ashi, 'Turuwaneneko vaKarunga vatu pititire kumeho. Oghuno Moses, oghu atughupiro mu Egipite, kapi tuna yiva ashi kuni nko ana kara ntani vinke vina ka shoroko ku kwendi.
\v 41 Vavo ava ruwana lifano lya ntana ya gorodo mumayuva ngogho ava djambere kuva Karunga va vimpempa, makura ava shamberere viruwana vya maghoko ghavo vavene.
\v 42 Karunga makura ava pa mughongo ntani ava shuvu vatongamene liyuva na ka kwedi na mbungururu daku liwiru mposhi ditikemo dino nkango vatjanga vaporofete ashi, 'Anwe va Israeli? Opo kamu dipayanga vikorama mu djambe ndjambo denu mumburundu ghure wa mwaka dimurongo ne, odino ndjambo denu ne ushili ku kwande kamudi djamberenga ndi?
\v 43 Anwe mbyo mwa tambura muruwane ntembeli ya Moleki ntani na mbungururu da Karunga wenu Rafani mbyo kamu dishimbanga muyende nado kehe kuno, anwe mbyo mwa ruwana mafano ghava Karunga venu ovo mwa tongamenanga: Ame nganu mughupamo mushirongo shenu nganu mutwara ku mavhango ghaku ghure ghamu musheli munya kupitakana virongo vya Babyloni.'
\p
\v 44 "Vakuro vetu kwa kalire na limbangu lyama kupakerero mu mburundu lya umbangi waKarunga, Moses kwali ruwanine lifane yira momu amu tantilire naku muneyeda Karunga, ashi mo ngali fana.
\v 45 Kunyima, vakuro vetu, muli pititiro lya Joshua, vavo ava shimbi limbangu lyama kupakerero na Karunga vayende nalyo opo vayendire vaka ghupe shino shirongo tuna kara weno shikare sha upingwa wavo. Hompa Karunga kwaghupire shino shirongo kuva pagani makura ava atjidamo atapa shirongo kuva kurona vetu. Makura limbangu lya makupakerero ali kara momuno mushirongo dogoro muruvede rwa Hompa David,
\v 46 oghu ahungamino kushipara sha Karunga, ghuye ashungida ku kwendi ashi ngatunge ntembeli ya Karunga wa Jacob ngali kare livhango lya ndapero lyava Israeli.
\v 47 Ano ngoli Salomon ndje atungiro ntembeli ya Karunga.
\p
\v 48 "Ano Ngoli, Karunga wamu liwiru kapi atunga mundjugho oyo vatunga vantu na maghoko, yira momu tupu va tanta vaporofete ashi,
\q
\v 49 'Liwiru lipundi lya uhompa wande, ntani livhu ghulyatero wa mpadi dande. Ndjugho yaku fana weni ngaghu vhura kutunga ngayi kare yande? mo ana kutanta nka Hompa ashi, livango lyande lya ghupwiyumukiro kuni nko lina kara po pano?
\v 50 Nane kapishi ame na shito navintje mbyo na turapo vininke navintje vikarepo?
\p
\v 51 "Anwe vantu kwa runda dimutwe, dimutjima denu dikukutu yira da vapagani ntani matwi ghenu ghaku mbandera mupire kuyuva nkango daKarunga, ntani anwe ku kanana Mpepo ya Kupongoka; yira momu kava ruwananga vakurona venu.
\v 52 Muporofete munke ogho vapilire kunyenga naku hepeka vakurona venu? Vavo kava dipayanga vaporofete navantje ovo vahoviro kupita kumeho ovo kava pumbango ndjira ya Muhungami wa Karunga ashi mundjira ana kara; makura anwe nanwe mbyo mwaya mudipayire,
\v 53 anwe vantu mwawano veta yaKarunga oyo vatapire vaEngeli ku kwenu, ano ngoli anwe kapi mwa limburuka ntani kapi mwayi tikitamo."
\p
\v 54 Makura matimbi opo vayuvhire dino nkango, adivakeke unene ku mutjima, vavo ava garapa unene makura ava kukwetje mayegho kwa Stefanus.
\p
\v 55 Makura ghuye, murume ayuro Mpepo ya Kupongoka, a kankuka akenge anwiki ku liwiru, makura amono ghuyerere waKarunga; ntani amono Jesus kuna yimana ku rulyo rwaKarunga.
\v 56 Makura Stefanus aghamba ashi, "Kengenu, Ame kuna kumona liwiru lina gharuka, ntani ame kuna kukenga Mona Muntu ghuye ana yimana ku rulyo rwaKarunga."
\p
\v 57 Pa shirugho mpopo matimbi makura ava yiyiri na liywi lya linene, makura ava kukwata kumatwi, makura ava murundu-mukiri navantje na shitambo shimwe tupu.
\v 58 Vavo ava murupwita pandje ya shitata makura ava mutoghona na mawe. Vambangi ovo vamu toghonino makura ava shutura vikoverero vyavo ava vitapa kwa mumati ghumwe walidina Saul avikunge, vavo vamu toghone tanko.
\v 59 Vavo kuna kumutoghona na mawe Stefanus, ghuye kuna ku kanderera kwa Hompa ashi, "Hompa Jesus, tambura monyo wande.
\p
\v 60 "Makura atongamene pa ngoro aliri naku yiyira na liywi lya kudameka unene ashi, "Hompa, kapishi ghutape undjoni ku kwavo kwa vino vana kuruwana." Opo amanine tupu kughamba dino nkango, makura awere palivhu a fu.
\c 8
\cl Ruvambi 8
\p
\v 1 Saul naye kwa pandire lidipayo na mfa da Stefanus. Liyuva ndyolyo mpo va tamikire kutoghona na kuhepeka unene mbunga-kriste yamu Jerusalemu; vapuli navantje ava kuhanene kuvirongo vya peke vyaku Judeya naku Samaria, nkwandi va apostoli tupu mbo vakaliromo.
\v 2 Varume vamwe vaku tjira Karunga ava kavhumbika rutu rwa Stefanus makura pa mfa dendi ava kara liguvo unene ntani ava muliri unene.
\v 3 Saul kwa shanine kudjonaura po ngereka nayintje. Ghuye kwa yenda tunda mundi yenda mundi angene mu ndjugho, atoghone naku kwata varume nava vakamali, ava tware mudorongo.
\p
\v 4 Ano ngoli vapuli ovo vatjwayukiro kuvirongo vya peke ava katwikira kuyuvita Mbudi ya Ruhafo yaku hamena Jesus Kristus.
\v 5 Filipus kwa yendire ku shitata sha Samariya aka yuvite mbudi ya kuhamena Kristus ku kwavo.
\v 6 Mbunga ya vantu ava terere unene vakwame nkango odo aghambire Filipus; makura vantu navantje vamu mbunga ava kara na mutjima ghumwe tupu va yuvhe nkango dendi, ntani napo vamonine vitetu vya vinene ovyo a ruwanine.
\v 7 Mpepo dadidona adi tundu mu vantu vavayingi ovo vakaliro nado, dado adi takuma unene, ntani navirema vyamu ndambo na virema vyaku ku shuva-shuva kwa veruka mpopo navantje.
\v 8 Vantu vamu shitata sha Samariya ava kara na ruhafo rwa runene.
\p
\v 9 Mu shitata mwa kalire murume ghumwe wa lidina Simoni, ghuye karuwananga vitetu na ghupure na matura ghendi; ghuye katetukitanga vantu vamu Samariya ntani ghuye ka kutwenyanga mwene ashi ndje Kamana-Kandongo.
\v 10 Vantu navantje vamu Samaria, kutamekera kwa vanuke dogoro kuva kurona, kava kengeranga ku kwendi; naku ghamba ashi, "Oghuno murume kwa kara na nkondo da kutunda kwa Karunga odo vatwenya ashi da Nkunguru."
\v 11 Vavo kava tereranga ku kwendi mukondashi vavo vapwa kare kupura naku tetuka mu viruwana vyendi vya ghupure.
\v 12 Filipus kwa yuvitire Mbudi ya Ruhafo ya ku hamena untungi waKarunga ntani na lidina lya Jesus Kristus, vavo makura ava pura mu nkango dendi, mpopo tupu navantje varume na vakamali ava va kushu.
\v 13 Na Simoni naye apura, ava mukushu ghuye ka karanga kehe pano na Filipus. Ghuye kwa tetuka pa ku mona viruwana vya vinene vya nkondo na vitetu na viyivito kuna kushoroka.
\p
\v 14 Va Apostoli ovo vakaliro muJerusalemu opo va yuvire ashi va Samariya vana tambura mbudi ya Karunga, makura ava tumuko ku kwavo vaPetrusi na Johannes.
\v 15 Opo vaka tikire, ava karaperera kumwe na mbunga-kriste ovo vatambuliro nkango da Karunga, mposhi vawane Mpepo ya Kupongoka.
\v 16 Pa ruvede runo, Mpepo ya Kupongoka yayo shimpe kapi yinaya papavo; vavo kwava kushire tupu mu lidina lya Hompa Jesus.
\v 17 Makura Petrus na Johannes ava vakambeke mahoko ghavo papavo, makura vavo ava wana Mpepo ya Kupongoka.
\p
\v 18 Simoni opo amonine ashi va Apostoli paku kambeka muntu maghoko mpo vatapire Mpepo ya Kupongoka, makura naye atapa vimaliva kuva Apostoli.
\v 19 Ghuye aghamba ashi, "Name mpenuko dino nkondo, mposhi kehe ghuno nganu kambeka mahoko ghande naye ngawane ko Mpepo ya Kupongoka."
\p
\v 20 Ano ngoli Petrus amu tantere ashi, "Nove na vimaliva vyoye ngamu yenda kumwe ngamu kadjonauke mumundiro wa naruntje, ove kuna ku ghayara ashi ushwi waKarunga kughu-ghura na vimaliva.
\v 21 Ove kwato kuwana livhango mwavino ntani ove kwato kuwana upingwa mwavino viruwana, mukonda shi mutjima ghoye kapi wa hungama kushipara sha Karunga.
\v 22 Kushighure ghutunde kughudona wa viruwana vyoye, ntani kanderera kwa Hompa, mposhi walye kwa kughupirapo ku maghayaro ghoye ghama dona ghamu mutjima.
\v 23 Ame kuna ku kumona ashi ove kuna kara na mfudu na nyengo ntani na ghurunde ove mbyo wakara mu mango ya ndjo."
\p
\v 24 Simoni alimburura naku ghamba ashi, "Ame kuna kushungida ku kwenu mu kanderere mu nkundike ame kushipara sha Hompa, mposhi ovi muna ghamba vya kuhamena ku kwande navintje kapishi ngavi shoroke ku kwande."
\p
\v 25 Opo vamanine kutapa umbangi makura ava yuvita nkango da Hompa, opo va vyukire va Petrusi na Johannes ku Jerusalemu, makura ava yuvita Mbudi ya Ruhafo mudi mukunda dadi yingi damu Samaritani.
\p
\v 26 Mu Engeli wa Hompa atantere Filipus naku ghamba ashi, "Shapuka weno yenda ku ucuma ku shitaura shaku tunda ku Jerusalemu shighurumuke ku Gaza." (Shino shitaura shapito mu mburundu.)
\v 27 Filipus makura ashapuka aka yenda. Mpopo tupu, akenge, murume wa likuto waku Ethopiya, lirenga lya linene lya Hompa wa shirongo, Hompa wa mukadi wa lidina Kandasi. Lino lirenga kwa kalire na shiruwana shaku pungura vimaliva na ushwi na limona lya Hompa mushirongo. Ghuye kwa yendire ku Jerusalemu aka raperere naku tongamena ngoro kwa Karunga.
\v 28 Mundjira yendi yaku kavyuka ghuye kwa shungilire mu litemba lya Karu-kara, makura apenuna mu mbapira yamu Porofete Isaya kuna kuvarura.
\p
\v 29 Mpepo ya Karunga ayi tantere Filipus ashi, "Yenda ghuka kare pepi na litemba lya Karu-kara."
\p
\v 30 Makura Filipus aduka ayende ku kwendi, ghuye ayuvhu omo ana kuvarunga mbapira ya mu Porofete Isaya, makura amu pura ashi, "Kuna kuvi yuvha tupu ove ovyo ghuna kuvarura ndi?"
\p
\v 31 Lirenga alimburura ashi, "Omo nuvi yuvha ne weni, nkene shi kwato oghu ana kudi fwatururo?" Ghuye makura ayita Filipus arondo mu litemba ava shungiri kumwe.
\p
\v 32 Matjangwa ogho avarulire lirenga lya Hompa wamu Ethopiya lino ashi, "Ghuye kwamu twalire yira ndjwi vana kutwara ku katomeno vaka yidipaye, ndjwighona paku yidjupa huki dayo yayo kuna mwena teyete, kwato kuyashuka kanwa kendi.
\q
\v 33 Ghuye kwamu dina mbyo vamu pangulire mwa mudona. Kwato wendi ogho akaliropo ashi akare mbangi kwavi vya shorokiro ku kwendi? Ghuye kwamu dipayire va fupipite liparu lyendi lyapa ntunda ya livhu."
\p
\v 34 Murume wa lirenga apura Filipus ashi, "Na ku kanderere, ntantere oghuno muporofete kuna kughamba vyaku hamena kwa mwene ndi, vyaku hamena kwa muntu wa peke?"
\v 35 Filipus makura atameke kumuronga lino litjangwa, makura ayuvita Mbudi ya Ruhafo ku kwendi ntani atapa marongo ku kwendi ghaku hamena Jesus.
\p
\v 36 Vavo kuna kuyenda mu shitaura, makura ava wana mema makura lirenga aghamba ashi, "Kenga, mema oghano ana karo pano. Vinke vinkwato ovyo ghupire kunkusha nuwane liyoyero?"
\v 37 "Filipus amu tantere ashi, "Nkene shi ove ghuna pura na mutjima ghoye naghuntje, ame kuvhura ku kukusha ghuwane liyoyero." Murume wa lirenga alimburura ashi, "Ame na pura ashi Jesus Kristus Mona Karunga'". Matjangwa ghamwe ghakare mwato yino velise 8:37.
\v 38 Murume wa lirenga aghamba vayimike litemba lya Karu-kara. Vavo vaviri ava dumpukamo mulitemba ava yendi mu mema, na vantje makura Filipus amukushu mu mema awana liyoyero ghuno murume wa lirenga lya Hompa.
\v 39 Tupu vatundamo mu mema, Mpepo ya Hompa ayi mudamu Filipus ayi mutwara, ghuno murume wa lirenga kapi nka amu monine, ano ngoli murume wa lirenga ayendi mu ndjira yendi na ruhafo.
\p
\v 40 Makura Filipus aka moneka kushirongo sha Asidodo ana kara, ayendi ayuvite Mbudi ya Ruhafo muvitata navintje dogoro aka tika ku Kasareya.
\c 9
\cl Ruvambi 9
\p
\v 1 Ano ngoli Sauli, ghuye shimpe kuna kughamba vyaku tjilita na kudipaya varongwa vaHompa, makura ayendi kwamu pristeli wamunene
\v 2 aka shungida vamu tjangere mbapira ayende nayo ku Sinagoge namu Damaskus, mposhi nkene ngaka wana vantu vaku hamena ku mbunga yino ya Hompa, akare murume ndi mukadi, ghuye ngaka mukwate naku mumanga ngaka muyete ku Jerusalema.
\p
\v 3 Ghuye shimpe kuna kuyenda mundjira yendi, pepi naku kutika mu Damaskus, kwaku harukako tupu shite kwa tunda ku liwiru kuna kutemena pa pendi shina mukundurukita;
\v 4 mpopo ghuye aku gandere palivhu makura ayuvhu liywi kuna kughamba ku kwendi ashi, "Saulu, Saulu, mukonda munke ghuna kuhepekera ame?"
\v 5 Saulu amu limburura ashi, "Ove re lidina lyoye, Hompa?" Hompa aghamba ashi, "Ame Jesus, oghu ghuna kuhepeka;
\v 6 ghuye shimpe kuna ku kankama kwavi vya shorokiro ayuvhu liywi kuna kughamba ashi, weno shapuka, yenda ghungene mu shitata, kuva kaku tantera ashi vinke ovyo ghuvhura kuruwana."
\v 7 Varume ovo va yendiro na Saulu ava fu shitukutjima ava tetuka, vavo kwa kuyuvha liywi kuna kughamba, ano ngoli kwato muntu oghu vana kumona.
\v 8 Makura Saulu ashapuka palivhu, apahuka mantjo ghendi, ano ngoli kwato kumona; makura ava mu kwata ku liwoko vamu koke vamu tware mu Damascus.
\v 9 Ghuye kwa kalire ghure wa mayuva matatu kwato kumona, kwato kulya ntani kwato kunwa mema.
\p
\v 10 Mu Damaskus kwa kaliremo murongwa wa lidina Ananias. Hompa kwa ghambire naye mu limoneko ashi, "Ananias! Ghuye alimburura ashi, "Ame ghuno, Hompa, kuna kuterera."
\v 11 Hompa amu tantere ashi, "Shapuka, yenda ku ndjira oyo va twenya nga ashi ndjira-yaku-vyukilira, ghuka shane mundi wa Judas, makura ghuka pure ashi kuni ana kara murume ogho katundo ku Tarususi wa lidina Saulu, ghuye kuna kuna kara mundapero weno.
\v 12 Saulu kwa monine limoneko ashi murume wa lidina Ananias kuna kuya ku kwendi angene mumundi amu kambeka mawoko papendi, makura apahuka atameke kumona nka."
\p
\v 13 Ananias alimburura ashi, "Hompa ame nayuvha ku vantu vavayingi kuhamena ghuno murume, ghuye ku hepeka naku toghona mwa mudona vantu voye vakupongoka vamu Jerusalema.
\v 14 Nampili weno ghuye kawana mbapira na lipulitiro na nkondo kuva pristeli vavanene daku kwata naku tura mudorongo kehe ghuno waku fumadeka lidina lyoye.
\p
\v 15 Nampili ngoli Hompa amu tantere ashi, "Yenda, ghuye weno kuna kara ntumi yande ogho na toghorora, nga tware lidina lyande kuva Pagani naku vaHompa ntani naku muhoko wava Israeli;
\v 16 mbyovyoshi ame kuna shana kumu neyeda ruhepo rwarunene oro nga hepa mukonda ya lidina lyande."
\p
\v 17 Ananias makura ayendi, opo aka wanine ghuno mundi makura aka ngena mo. Ghuye makura a kambeke mawoko papendi, aghamba ashi, "Ghunyande Saulu, ame Hompa Jesus ana ntumo, oghu kaku monekero mundjira yoye opo kaghuya, kuna ntumu nuya kukambeke maghoko mposhi ghupahuke ghutameke kumona ntani ove ghuwane Mpepo ya Kupongoka yiyure mumoye."
\v 18 Mpopo tupu mu mantjo gha Saulu amu tunde vininke vyaku fana yira ngandi da ndjwi, makura apahuka atameke kumona; ghuye ashapuka mpopo ava mukushu awane liyoyero;
\v 19 makura ali ndya awana nkondo. Ghuye akara mayuva ghangandi kumwe na varongwa muDamaskus.
\p
\v 20 Mpopo tupu Saulu atameke kuyuvita Mbudi ya Ruhafo ya ku hamena Jesus muSinagoge, ashi ghuye Mona Karunga.
\v 21 Navantje ovo vamu yuviro kuna kughamba vino kwa tetukire makura ava ghamba ashi, "Nane kapishi ndjeghuno murume ndje amano vantu na vantje muJerusamu ovo vafumadeko lidina lyendi ndi? Ghuye kwaya na shitambo aya shane naku pandeka vantu ava tware kuva Pristeli vavanene.
\v 22 Ano ngoli Saulu ayuvita na ghupampi na nkondo, makura va Juda ovo va kaliro muDamaskus opo vayuvire ghuno umbangi wendi waku ghamba naku vaneyeda ashi Jesus ndje Kristus, aghu yita shitanga limba ku kwavo.
\p
\v 23 Opo papita mayuva ghamayingi, vaJuda ava pongo kumwe tupu ava kuyuvhu ashi vamu dipaye Saulu.
\v 24 Makura Saulu ayuvhu naku yiva yino mbudi. Vavo kava kunganga naku takamita mavero ghaku ngenena naku rupuka mushitata na shintje matiku na mwi ashi ndi ngava mudipayere mpopano.
\v 25 Kuruvede rwa matiku varongwa vendi ava mutura pa shikumba, vamu pititire pa likende aghurumukire kulikuma.
\p
\v 26 Opo aya tikire muJerusalemu, Saulu ayendi aka kupakerere kumwe na varongwa vaghunyendi, ano ngoli varongwa vaghunyendi na vantje ava kara naghoma naye, mukonda shi vavo kapi vapulire ashi ghuye naye murongwa ana karo ntantani.
\v 27 Makura Barnabas ndje amu kwafiro amu tware kuva Apostoli, aka vatantere ku hamena ruyendo rwa Saulu omo amu monikilire Hompa mu ndjira yendi ntani nomu aghambire Hompa naye, ntani nomu aka yuvitire Saulu naghupampi mu lidina lya Jesus.
\v 28 Saulu akara kumwe navo, ava yendaura kumwe muJerusalema nayintje. Ghuye ayuvita na ghupambi mu lidina lya Hompa Jesus
\p
\v 29 makura ghuye aku kanana na vaJuda vaku ghamba ruGereka; makura vavo ava shana kumu dipaya.
\v 30 Vaghunyendi opo va yuvire vino, makura ava mutwara aghurumuke ku Kesareya vaka mutume aka yende na kuTarusi.
\p
\v 31 Makura, mapongo ghamu Judeya nayintje, namu Galileya ntani namu Samaria amu kara na mpora na nkondo; vavo, ava koro pa mpepo ava kara naghoma waku fumadeka Hompa makura shivaro shava puli ava vhuka unene, muli kwafo lya Mpepo ya Kupongoka.
\p
\v 32 Petrus kwa yendire adingure mapongo naghantje, ghuye agwanekere na vapongoki navantje ovo vatungo mo, dogoro aka wana va puli vamu doropa yaLida.
\v 33 Makura aka wana mo murume ghumwe wa lidina Ayineyasi, ghuye kwa ralire tupu mu ghuro wendi ghure wa mwaka ntano-na-ntatu, mukonda shi ghuye kwa kalire shirema shamu ndambo.
\v 34 Makura Petrus amu tantere ashi, "Ayineyasi, Jesus Kristus kuna ku ku verura. Rambuka yarura ghuro ghoye," ghuye mpopo tupu a rambuka.
\v 35 Vantu navantje ovo va tungo muLida namu Sharoni opo vamonine Ayineyasi ana veruka makura ava kushighura vapure naku kwama Hompa.
\p
\v 36 MuJoppa kwa kalire mo murongwa ghumwe wa mukamali wa lidina Tabita (Mu Rugereka ashi "Dorokasi," kutanta ashi Menye). Ghuno mugholikadi karuwananga viruwana vyavi yingi vya viwa ntani ghuye kwa kalire na ghufenkenda wa unene, ka kwafanga unene vahepwe.
\v 37 Mumayuva ngogho tupu aghu muwana ghuvera makura adohoroka; vova ava kushu rutu rwa shimpu shendi, makura ava kamu rangeka mundjugho ya pawiru.
\p
\v 38 Lida kwa kalire pepi naJoppa, varongwa ava yuvhu ashi Petrus mpwali mu Lida, vavo ava tumu ko varume vaviri, vaka mushungide ashi, "Tuyende ko ku kwetu kapi shi ghukare maranga."
\v 39 Petrus a shapuka mpopo ayendi navo. Opo aya tikire, makura ava mu twara mundjugho ya pawiru, vafita vavyavo navantje vana pongo kuna yimana ku kwendi vavo kuna kulira, makura ava mu neyeda vyuma na marwakani ogho karuwananga Dorokasi opo akalire navo ghuye shimpe muyumi.
\v 40 Petrus ava tantere navantje varupuke pandje ya ndjugho, makura atongamene pa ngoro, araperera; makura apiruka akenge ku rutu rwa shimpu, aghamba ashi, "Tabita, rambuka." Makura apahuka mantjo, tupu amona Petrus makura ashungiri.
\v 41 Petrus atambeke liwoko lyendi amu kwata ashapuka; ghuye ayita vantu va kupongoka vaKarunga na vafita va vyavo, makura amu tapa ku kwavo ghuye muyumi.
\v 42 Yino mbudi kwa kuhana kwa yuvikire mu shirongo sha Joppa na shintje, makura vantu vavayingi ava pura mwaHompa.
\v 43 Petrus akara mu Jopa mayuva ghamayingi mumundi wa murume wa lidina Simon, mu shunti wa vipapa.
\c 10
\cl Ruvambi 10
\p
\v 1 Mushitata sha Kesareya kwa kalire mo murume ghumwe, lidina lyendi Coronelius, ghuye mupititili wa mbunga ya vakavita lifere ovo vatwenyanga ashi vakavita va vaItaliya.
\v 2 Naye na lipata lyendi na lintje vantu vavahungami, vavo kwa tjira naku fumadeka Hompa, vavo kava kwafanga unene vahepwe vamu Juda, ntani vavo kava rapereranga kehe pano kwa Karunga.
\p
\v 3 Liyuva limwe paviri ya utatu ku shitenguko, ghuye kwa monine nawa-nawa limoneko muEngeli waKarunga kuna kuya ku kwendi. Mu Engeli aghamba ashi, "Koronelius!"
\p
\v 4 Koronelius anwiki akenge kwamu Engeli, akara ghoma wa ghunene makura ghuye aghamba ashi, "Vava, vinke muna hepa?" Mu Engeli amu tantere ashi, "Ndapero doye na mbatero na vitapa na ndjambo doye vina katika ntani Karunga ana vipanda ghuye mbyo ana kuvhuruka.
\v 5 Weno tuma varume vamwe vayende ku shitata sha Joppa vakayite murume wa lidina Simoni ghuye kwamu twenyanga nka ashi Petrus.
\v 6 Ghuye kuna kara mulipata lya Simoni mushunti wa vipapa, mundi wendi kwa kara pepi na lifuta."
\v 7 Ghuno mu Engeli aghambiro naye tupu atundapo, Koronelius makura ayita vakareli vendi vaviri vamu mundi wendi, kumwe namu kavita ghumwe tupu wamu hungami ogho karuwanango naye kehe pano.
\v 8 Koronelius ava tantere navintje ovyo vya shorokiro makura ava tuma kuJoppa.
\p
\v 9 Liyuva lyaku kwamako ku ruvede rwa shitenguko, vavo shimpe muruyendo vana kara pepi naku tika ku shitata sha Jopa, Petrus ayendi aronde mu ndjugho ya pawiru aka raperere.
\v 10 Ndjara ayi mukwata unene makura ashana kulya ndya, vavo vantu shimpe kuna kutereka ndya, Petrus amono limoneko ashi,
\v 11 ghuye kuna kumona liwiru lina paturuka, ntani likeshe lya linene vana likwata ku makovhu, lino likeshe kwa kara nama ruha ma ne, kuna ku sheghumuka lighurumuke pa livhu.
\v 12 Munda ya likeshe kwa kalire mo vikorama navi kashama vyaku kushuva-shuva vya maghuru mane navi vyaku kokava palivhu, ntani na vidira vyaku tuka muwiru.
\v 13 Makura liywi ali ghamba ku kwendi ashi: "Petrus, shapuka, dipaya vino ghu lye".
\p
\v 14 Petrus alimburura ashi, "Nampili kuna manga, Hompa; Ame kapi nu lye ndya daku pira kupongoka ntani na ndya daku nyata."
\p
\v 15 Liywi ali ghamba nka naye shikando sha ghuviri ashi: "Ndya odo akushurura Karunga, ove naku vhura shi kudi twenya ashi danyata".
\v 16 Vino kwa shorokire rukando rutatu; makura lino likeshe ava likoko va litware livyuke mu liwiru.
\p
\v 17 Lino limoneko kwa yitire shitanga limba naku kupura kwa Petrus kapi ayivire ashi vinke lina kutanta, ghuye, shimpe kuna kukupura kuhamena lino limoneko ovi lina kutanta, varume ovo atumine Koronelius navo kwa shanine mundi wa Simon mushunti wa vipapa dogoro ava ghuwana, navo ava yatiki vana yimana mu livero lya mundi.
\v 18 Vavo ava pura vamu mundi nkene shi Simon, oghu vatwenyanga ashi Petrus, mpwali momuno mumundi.
\p
\v 19 Petrus ghuye shimpe kuna kukupura kuhamena lino limoneko, Mpepo ya Karunga ayi mutantere ashi, "Terera, mpovali varume vatatu ove vana kushana weno."
\v 20 Shapuka weno yenda ghu ghurumuke makura kayende kumwe navo, kapishi ghukare na ghoma, mukonda shi ame na vatumo.
\p
\v 21 Petrus aghurumuka aka wane varume ovo atumine Koronelius ava pura ashi, "Muntu ogho muna kushana ame ghuno. Vinke vina muyitoko kuno?"
\p
\v 22 Vavo makura ava ghamba ashi, "Mupititili wa vakavita lifere murume wa lidina Koronelius, murume wa muhungami ntani murume afumadeko Karunga, ntani ghuye kwa fumana mukatji kava Juda, ghuye kamu monekere mu Engeli ghumwe wa Karunga mbyo kamu tantere ashi tuye kukoye tuya kushimbe tuku tware ku kwendi, ghuye aka yuvhe mbudi oyo ghuna kara nayo ya ku kwendi."
\v 23 Makura Petrus atambura vagenda mu mundi ava pa mararo. Liyuva lyaku kwa mako Petrus na varume vavagenda ava shapuka vayende muruyendo rwavo, makura ghunyendi vamwe vamu Joppa navo ava kwama ko vayende naye.
\p
\v 24 Mu liyuva lyaku kwa mako ava yatiki ku Kesareya. Koronelius kwaya muwanine ghuye kuna kuva taterera; ghuye kwa yita vamu mundi wendi na likoro lyendi ntani nava ghunyendi ava pongo mumundi wendi.
\v 25 Opo angenine Petrus mulivero lyamu mundi, Koronelius amu kondawiri makura atongamene pa ngoro akanderere ku kwendi.
\v 26 Ano ngoli Petrus amu kwata kulighoko ashapuke, ghuye amu tantere ashi, "Shapuka! Ame name muntu yira ove."
\p
\v 27 Petrus na Koronelius vavo kuna kuyenda kumwe, vangene mumundi makura ava kawana vantu vavayingi vana pongo kumwe.
\v 28 Petrus ava tantere ashi, "Ovino namu vantje mwa viyiva ashi atwe va Juda kutwara pa veta yetu kapi vatupulitira tuku yendere ndi kuku kwata ghukwavo nava Pagani ndi na vantu vadimuhoko dapeke. Ano ngoli Karunga kuna negheda limoneko ashi ame naku vhurashi kutwenya muntu ashi ghuye kwa nyata ndi kapishi mupongoki.
\v 29 Opo vana ntantere ashi vavo kunaya ku kwande vayantjimbe nuyende navo, mbyo na piri kushwena. Weno name kuna horo kuyiva ashi anwe ne vinke kamu kantjimbira nuye kuno."
\p
\v 30 Koronelius alimburura ashi, "Mayuva ma ne ana kapito pashirugho shino, ame kwa kalire pandapero yaku dililira, mu mundi mundjugho yande; paviri ya utatu ame kwa ku harukako tupu, murume kuna yimana kumeho yande wa vyuma vyaku payima vyaku vembera.
\v 31 Ghuye aghamba ashi, "Koronelius, ndapero yoye yina yuviki yina katika kwaKarunga, ntani vitapa vyoye kuva hepwe na ndjambo doye Karunga ana vipanda ghuye mbyo ana kuvhuruka.
\v 32 Mpo kantantere ashi tuma vantu kuJoppa, ngava kayite murume wa lidina Simoni ogho va twenyanga ashi Petrus. Ghuye kuna kara weno mu mundi waSimoni mushunti wa vipapa, mundi wendi kwa kara kuntere ya lifuta.' (Ghuye kuna kara na mbudi ya kukoye).
\v 33 Makura, ame mbyo kanu tumu vantu ndi ghuvhure kuya kuno. Ove mbyo ghuna wapeke ghuna yatiki kuno. Weno, atwe na tuvantje kuna pongo pano kushipara sha Karunga tuyuvhe mbudi ya Hompa oyo ghuna kara nayo. (Tuyuvhe mbudi ya Hompa ku koye).
\p
\v 34 Makura Petrus ayashuka aghamba ashi, "Vya ushili, Ame weno na dimburura ntani na kwata lighano ashi Karunga kwato katongo-tongo ashi kutoghorora tupu muhoko ghumwe tupu.
\v 35 Nane ngoli, mwa kehe muhoko kehe ghuno wa kufumadeka Hompa ntani ghuye ku ruwana uhungami kwa Hompa ngamu tambura.
\v 36 Anwe mwa yiva mbudi oyo atuma Karunga ku va Israeli, paku yuvita Mbudi ya Ruhafo ya mpora kupitira mwa Jesus Kristusa, Hompa wa navantje -
\v 37 anwe mwa viyiva navintje ovyo aruwanine navi vya shorokiro, mu shirongo sha Judeya na shintje, ovi vya tamekiro muGalileya, kutunda tupu ku mbudi ya Johannes oyo kayuvitanga;
\v 38 anwe mwa yiva ashi, Karunga kwa yudire Mpepo ya Kupongoka na nkondo mwa Jesus wamu Nazarreth. Ghuye kayendauranga kumwe naku ruwana ghuwa naku verura navantje na kutjida mpepo dadi dona ntani na kuruwana vitetu, mukonda shi Karunga kwa kalire kumwe naye.
\p
\v 39 Atwe vambangi vendi mukonda shi twa mona navintje ovyo aruwana Jesus, mushirongo shava Juda ntani na muJerusalemu. Makura vavo ava mupamparere kushilivindakano ava mudipaya,
\v 40 ano ngoli Karunga aka muvhumbura ku ghufe mu liyuva lya utatu ntani navantje ava mumono,
\v 41 kapi shi ku vantu navantje, nane ngoli kuva mbangi vendi tupu ovo atoghorora mwene Karunga pa shakare - atwe atu li naye ndya ntani atu nu naye opo aka vhumbukire ku ghufe.
\v 42 Ghuye kwatu pampilikida ashi tuyuvitire vantu yino mbudi naku tapa umbangi ashi ghuye kwa muturapo Karunga mbyo amu toghorora nga kare mupanguli wava namonyo ntani na vafe.
\v 43 Va Porofete navantje kwa tjanga vatape umbangi kuhamena ku kwendi ashi, kehe ghuno wa kupura mu mwendi ngawana lidongonono po lya ndjo dendi kupitira mu lidina lyendi."
\p
\v 44 Petrus ghuye shimpe kuna kughamba dino nkango, Mpepo ya Kupongoka ayi sheghumukiri papavo na vantje ovo vakaliropo ovo vayuviro yino mbudi.
\v 45 Va puli navantje vava Juda ovo varuwana vya vamba ovo vayiro na Petrus vatunde ku Jopa - vavo ava tetuka unene, pakumona ushwi wa Mpepo ya Kupongoka vana ghupoghomona vana ghutapa kuva Hedana.
\v 46 Vavo ava yuvhu vano vaHedana kuna kughamba mumaraka peke-peke kuna kutanga Hompa Karunga. Makura Petrusa aghamba ashi,
\v 47 "Ovano vantu navo vana tambura Mpepo ya Kupongoka yira atwe, mpwali nka ghumwe waku vhura kuva shweneka mema ashi kapi shi va vakushe vapire kuwana liyoyero ndi?"
\v 48 Ghuye makura aghamba ashi navo va vakushire mu lidina lya Jesus Kristus. Vavo makura ava mushungida akare tanko navo mayuva ghangandi.
\c 11
\cl Ruvambi 11
\p
\v 1 Va Apostoli nava ghunyavo ovo vakaliro muJudea navo ava yuvhu yino mbudi ashi va Hedana navo vana tambura nkango da Karunga.
\v 2 Petrus opo aya tikire muJerusalemu, vantu ovo va hameno kumbunga yava varuwana vya vamba ava mu kuyaghuka;
\v 3 vavo ava ghamba ashi, "Ove kwaku kwata ghukwavo na vantu ovo vapira kuruwana vya vamba mbyo wa yenda mu mandi ghavo ghuka lye kumwe navo."
\p
\v 4 Petrus makura atameke kuva tantera naku shingonona ashi weni omo vya shorokire, ghuye aghamba ashi,
\v 5 "Ame kwa kalire mu mushitata sha Jopa kuna kuraperera, makura Mpepo ayiya papande anu mono limoneko, ame anu mono likwe lyalinene lya makovhu (huka) ma ne, kuna ku sheghumuka pa livhu. Makura ali sheghumukiri papande.
\v 6 Makura anu kengurura mo mposhi nuvhure kudimburura ovyo vya kaliromo mulikwe. Makura anu mono ashi milikwe kwa kalire mo vikorama vya marudi ghamayingi; vikorama vyama ghuru mane vya palivhu, na vikashama vya muwiya, na vikorama vyaku ghovana palivhu, ntani na vidira vya kutuka muwiru.
\v 7 Makura anu yuvhu liywi kuna ku ghamba ku kwande ashi, 'Petrus, shapuka; dipaya ghu lye!'
\p
\v 8 Ame anu limburura ashi, 'Nampili kuna manga, Hompa; ame kapi na lyanga kehe vino vyaku pira kupongoka ndi vyaku nyata vingene mukanwa kande.'
\p
\v 9 Makura liywi ali tundu kuwiru rwa uviri alighamba nka ashi, 'Ndya odo akushurura Karunga, ove naku vhurashi kudi twenya ashi danyata.'
\v 10 Ovino kwa shorokire rukando rutatu, makura likwe ava likoko livyuke muliwiru.
\p
\v 11 Kwaku harukako tupu, varume vatatu vana yimana mulivero lya mundi omo twa kalire; kwava tumine vatunde ku Kesereya vaye ku kwande.
\v 12 Makura Mpepo ayi tantere ashi nu yende tupu navo, ntani kapishi nukare na shitanga limba. Makura anu yendi kumwe nava unyande vatano na-ghumwe dogoro atu katika mumundi wa Koronelius.
\v 13 Ghuye kwatu tantelire omo amonine muEngeli kuna yimana mundjugho yendi makura amu tantere ashi, 'Tuma vantu vayende ku Jopa vaka shimbe Simon oghu vatwenya nga ashi Petrus.
\v 14 Ghuye ngaya kutantera mbudi ya liyoghoro - nove na lipata lyoye na lintje.'
\v 15 Tupu na tamikire ku ghamba navo, makura Mpepo ya Kupongoka ayi sheghumuka yiye papavo, yira momu ya sheghumukire papetu paku hoverera.
\v 16 Ame anu vhuruka nkango daHompa, omu aghambire ashi, 'Johanes kamu kushanga na mema; ano ngoli ame nganu mukukusha mu Mpepo ya Kupongoka.
\v 17 Nkene shi Karunga ndje atapiro ghushwi ku kwavo yira ngaghu atapire ku kwetu opo twa pulire mwa Hompa Jesus Kristus, ame weni, omo nuvhura ku shweneka ushwi wa Karunga?"
\p
\v 18 Opo va yuvire yino mbudi, kwato nka ovi vaghambire ndi va limburure, vavo ava tanga Karunga kumwe na Kughamba ashi, "Karunga kuna tapa mpito kuva Hedana navo vaku shighure va wane monyo wa liparu lya naruntje."
\p
\v 19 Vantu ovo vaku hanaukiro kutunda pa mahepeko na pa mfa da Stefanus kwaku hana vayende dogoro ku Fonisiya, ku Kipurusi, ntani naku Antiyokiya, vavo kava yuvitanga tupu nkango kuva Juda.
\v 20 Makura vantu vamwe, kwa tundire ku Kipurusi naku Kirene, vayende ku Antiyokiya vaka yuvite Mbudi ya Ruhafo kuva Gereka, navo vaka yuvhe mbudi ya yiwa yaku hamena Hompa Jesus.
\v 21 Nkondo da Hompa kwa kalire papavo; makura shivaro sha vantu vavayingi ava kushighura ava tambura ava pura vakwame Hompa Karunga.
\p
\v 22 Yino mbudi yaku hamena ku kwavo ayi katika ku mbunga-kriste yamu Jerusalemu, vavo ava tumu Barnabas ayende ku Antiyokiya.
\v 23 Apo aya tikire amono vantu kuna kara na ghufenkenda waKarunga, ghuye akara na ruhafo unene makura ava korangeda navantje vakare mwa Hompa na mutjima naghuntje.
\v 24 Barnabas kwa kalire murume wa muwa ntani ghuye kwa yura Mpepo ya Kupongoka na lipuro, makura ayita vantu vavayingi kwaHompa.
\p
\v 25 Barnabas makura ayendi kuTirusi aka shane Saul.
\v 26 Opo aka mu wanine, aka muyita ku Antiyokiya. Vavo ava kara kumwe ghure wa mwaka kumwe na mbunga-kriste yayinene ava rongo vantu vavayingi. Mu Antiyokiya mo vakalire varongwa ovo vahovire kutwenya ashi, vaKriste.
\p
\v 27 Mu mayuva ngogho vaporofete vamwe ava ghurumuka vatunde kuJerusalemu vayende ku Antiyokiya.
\v 28 Ghumwe mukatji kavo, wa lidina Agabus, ashapuka makura Mpepo ayi muneyeda ashi lirumbu lyalinene kuna kuya mu udjuni na ghuntje. Ovino kwa shorokire mu shirugho sha uhompa wa Roma wa lidina Claudius.
\v 29 Makura varongwa, ava kuyuvhu ava tokora ashi, kehe ghuno atape limona kwavyo vaweka tape mbatero ku vantu vamu Judeya.
\v 30 Vavo ava viruwana ngoli; makura ava tumu vimaliva kuva kurona va mbunga kriste vatware va Barnabas na Saulu.
\c 12
\cl Ruvambi 12
\p
\v 1 Pa shirugho shino Hompa Herodes kwa hepikire unene mbunga kriste daku ku shuva-shuva ku mavango ghapeke-peke.
\v 2 Ghuye kwa dipayire Jacopu munya Johanes na rufuro.
\v 3 Muruku rwapo a vi monine ashi vino vina hafita vaJudasi, a twikiri mu kukwata Petrus mushikwavo. Runya kwa kalire ruvede rwamayuva a mboroto yakupira vifulito.
\v 4 Muruku rwa kumukwata, gha mu tura mudorongo, gha mu tapa kumbunga ne dava ka vita va mu kunge; a ghaya lire mu kumuyita kuvantu muruku ya Paska.
\p
\v 5 Mpo ashi Petrus kwa mu tulire Mudorongo, ano vanya va kaliro mungereka kava rughana nga ndapero kehe pano kwaKarunga morwa rwendi.
\v 6 Kumatiku ngogho kumeho Herodes a yendire mukumuyita a rupuke kumpanguro, Petrus kwa ralire pakatji kavakavita vaviri, vana mu manga namaghuketanga maviri, shirugho osho vatakamiti mulivero kuna kukunga kudorongo.
\v 7 kenga, muengeli waHompa pakuruwo mpo gha mu monikilire, ntani shite ashi temene munkonda yadorongo. gha toona Petrus kuruha rumwe nakumurambwita nakughamba, "Shapuka wangu-wangu, namghhuketa nga a gha shutuka kumawoko.
\v 8 Muengeli a ghamba kwendi, "Kudwateke naghumoye nakudwata vitcamakaku vyoye." Petrus a rugha ngoli. Muengeli a ghamba kwendi, "Dwata lirwakani lyoye lya pantunda nakunkwama."
\v 9 Petrus mpo gha kwamine muengeli gha ka rupuke. Kapi a yivire ashi ovyo a rughanine muengeli vyaghushiri vyakaliro. Ghuye kwa ghayalire ashi kuna kumona limoneko.
\v 10 Muruku opo va pititire pavatakamiti vakuhova nava vaghuviri, ava ya kulivero lyashikugho olyo lyatambo mushitata; a li va gharukiri naghumwalyo. Ghava rupuka vaghurumuke mushitaghura, makura muengeli gha mu shuvu paruvede ndoro.
\v 11 Ghopo gha mu yelilire Petrus, a ghamba, "Weno nayiva ushiri ashi Hompa ghana tumo muengeli wendi naku ya mangurura ni tunde mumawoko ghaHerode, ntani nakuvininke navintje ovyo va tatilire vaJuda."
\p
\v 12 Opo gha dimbwilire vino, gha yendi kundjugho yaMaria vawina vaJohanes, oghu nka kavatwenya nga Markus, oko va vulire kuponga vantu vavangi ntani vavo kwarapilire.
\v 13 Opo gha ngongolire kulivero lyamangeneno, mukareli wamukadona oghu kava twenya nga ashi Roda ghaya mukulimburura.
\v 14 Opo gha dimbulire liywi lyaPetrus kutunda muruhafo kapi a vhulire kugharura livero; mulivango lyavyo, ghaya ghuye kuna kudukira munkondwa; ghaya tanta ashi Petrus ana yimana pamangeneno.
\v 15 Mpo va ghambire kwendi, "Ove ghuna purumuka." Ene ngoli a tininiki ashi mo vene. " ghava ghamba, "Muengeli wendi."
\v 16 Ano Petrus a twikiri kungongora, opo vagharulire livero, ava mu mono ntani vatetukire.
\v 17 Petrus gha va mwenikida naliwoko, ntani gha va tantere omu gha mughupire Hompa mudorongo, A ghamba, "Katantenu vininke vino kwaJacobus navaghunyendi." mpo a tundire po a yende kulivango lyapeke.
\p
\v 18 Makura opo lya yire liyuva, kapi mwa kalire madonganito ghamadidi mukatji kavakavita kovyo vyashorokiro kwaPetrus.
\v 19 Muruku rwapo ghamushanine Herodes ngoli kapi gha muwanine, gha pura vakungi naku va rawira va mu dipaghe. Makura gha ghurumuka a tunde kuJudeya Ghayende kuKayisariya nakukakara nkoko.
\p
\v 20 Herodes kwa garapire unene navantu vakuTayire nakuSidona. a va yendi kukwendi nashitambo shimwe, ntani muruku rwakushongaghura Blastus, muvateli waHompa, mukuvatera, ava tapa mpora mukonda ashi shirongo shavo kwawanine ndya dasho kutundilira mushirongo shahompa.
\v 21 Pakutoka liyuva Herodes a dwata mwene muvyuma vyashinaghuhompa ntani gha shungiri pashipuna shaghuHompa; a ghamba shighamba kwavo.
\v 22 Vantu ava haruka, Eli ne liywi lyakarunga kapishi lyamuntu!"
\v 23 Mpopo tupu muengeli waHompa gha mu toona, mukonda ashi kapi a yerepekire Karunga; a gha mu li mavinyo ntani a fire.
\p
\v 24 Ano nkango daKarunga a di kuwederere nakukuvukita.
\p
\v 25 Makura Barnabas naSauru apa va manine shitambo shavo, ava vyuka va tunde kuJerusalema, ava pitura Johanes, ogho kava twenya nga nka Markus.
\c 13
\cl Ruvambi 13
\p
\v 1 Weno munkirishe ya Antiyokiya kwa kaliremo vamwe vaporofete nava rongwa. Vavo kwa kalire Barnabasi, (Simioni ogho vayitanga ashi Niga), Lusiyes waku Sireni, Maneyn(Muholi wa Herodesa mupangeli), ntani Sauru.
\v 2 Vavo mpopo shimpe mulidiliro nakukarera Karunga mpepo ya kupongoka ayi tanta ashi, "Gaghununenu va Barnabas na Sauru, kuviru wana ovyo navayitira.
\v 3 kutunda mumadiliro makanderero ntani nakunkambera mahoko ghavo pava kafumu, pavava mangulire.
\p
\v 4 Makura Barnabas naSauru valimburukire mpepo ya kupongoka mpo vaurumukire kuSeleusia, opo vatundireko ava rutu kushirudi shaSipurus.
\v 5 Opo vakalire mushi tata sha Salamis, Mbyo vakayuvitire nkango daKarunga muSinagoge davaYuda. Johanesa Marukus akalire muvateli wavo.
\p
\v 6 Opo vapitire mushirudi nashintjeya vayende kuPafos, vaka wa nine mupure, mu yuda wa uporofete wa vipempa, wa lidina Bar Yesus.
\v 7 Uno mupure ogho kakarango mupanguli wa kare ano weno nguuru, Sergieus Paurus, murume ogho akaliro munandunge. Murume ghuno apongeke va Barnabas na Saul, mukonda ashi ghuye kwaholire ayuvhe nkango da Karunga mu mwavo.
\v 8 Ano ngoli Elimasi "mupure" (omo mo valitoroka lidina lyendi) avakananita, ashetekire kupirura mupanguli wa kare atunde kulipuro lyendi.
\v 9 Ano ngoli Saul, ogho kava vatwenyanga nka Paurusi, wakuyura mpepo ya kupongoka amu nwike ahana ku shayeka,
\v 10 ntani aghamba ashi, "Ove mona Satana, wayuro vimpepa naghukorokotji naghuntje. Shirugho munke ngaghushayeka kupengita ndjira da ghuhungami da Hompa, ngaghu viruwana ndi?
\v 11 Ano mpopo ghuna kara, lighoko lya Hompa ngaliya papoye ngaghukara shitwiku. Ngaghukara shirugho wahana kumona ghukenu wa liyuva." Mpopo tupu makura ghushovagani na likuru ndema aliwere pa Elimas; ghuye avareke kupuputira ashane vantu vamukwate kulighoko vamupititire.
\v 12 Mupangeli opo amoni vino vya shorokiro, makura atetuka kumarongo gha Hompa, makura apura.
\p
\v 13 Paurusi navaghunyendi ava tundu mu Pafo vayende ya mema mulifuta makura avayatiki ku Perege ya mu Pamufiliya. Johannesi makura ava shuvu momo ghuye avyuka ku Jerusalemu.
\v 14 Makura Paurusi nava ghunyendi ava tundu mu Perege vatwikire dogoro ava katika mu Antiyokiya ya mu Pisidiya. Muliyuva lya Sabata makura ava yendi muSinagoge ava kashingira.
\v 15 Opo vamanine kuvarura Veta na ghu porofete, makura vakurona va Sinagoge ava tumu mbudi, ashi, "Vakwetu, nkene muna kara na mbudi ya kukorangeda vano vantu vana karo muno, yighambenu."
\p
\v 16 Paurusa makura ashapuka ava kava nalighoko lyendi; aghamba ashi, "Vakwetu va Israeli kumwe nanwe mwafumadeko Karunga, tererenu.
\v 17 Karunga wa muhoko ghuno wa Israeli ndje atoghoroliro vakurona vetu ntani avhukita shivaro sha vantu vamuhoko wetu ovo vakakaliro vanavirongo mushirongo sha Egipite, ghuye kwava ghupiremo vatundemo na lighoko lyankondo. Ghuye
\v 18 kwa kalire na lididimikiro navo mu mburundu ghure wa mwaka dakutika ku dimurongo ne.
\v 19 Ghuye kwafundire virongo ntano nambiri vatunde mushirongo sha Kanani, makura shirongo shavo ashitapa kwa muhoko wendi shikare ghupingwa wavo.
\v 20 Vino navintje kwa shorokire mughure wa mwaka dakutika ku mafere mane na dimurongo ntano. Kutunda po kunyima ya shirugho, Karunga ava vapanguli dogoro kwa muporofete Samuel.
\v 21 Makura kutundapo vantu kwa shanine ashi vakare na Hompa, makura Karunga ava pa Saul mona Kishi, murume wa mulira lya Benyameni, ava pangere mwaka dimurongo ne.
\v 22 Makura Karunga amu ghupuko atunde kushipuna sha ghu Hompa, makura atungiki David akare Hompa wavo. Karunga aghamba nkango dino kwa Dvid ashi, 'Ame nawana David mona Isaya murume ayendo kumutjima wande, ndje ngatikitomo navintje ovyo nganupanga vya kuvura kuruwana.'
\p
\v 23 Muruvharo rwendi ndo atoghorora Karunga ashi mo ngatunda muyogholi wava Israeli, Jesus, yira momu tupu ava twenyidira.
\v 24 Ghuye Jesus shimpe kapi anashoroka, Johannes kayuvitiranga va Israeli navatje ashi vakushighure vavakushe liyoyero lya kuvadongwenenapo ndjo davo.
\v 25 Ano Johannes opo atikire pepi naghuhura wa viruwana vyandi, aghamba ashi, 'Weni omo mu8na kughayara ashi amere nane? Ame kapishi ame ogho mwataterera. Hawe teghererenushi, ghuye ngaya kunyima yande, nampili name kapi nawapera kushutura nkaku kumpadi dendi.'
\p
\v 26 Vakwetu, anwe valira lya Abraham, ntani kumwe nanwe ovo mwafumadeko Karunga, yino mbudi ya liyoghoro kukwetu vayituma.
\v 27 Mukondashi vantu ovo vatungo mu Jerusalemu na vapangeli vavo kapi vayivire ashi ndje muyogholi, ntani kapi vakwatire lighano nkango dava Porofete odo kava varuranga kehe pano muSabata opo vamupangulire mpo vatikitire mo nkango da vaPorofete.
\v 28 Nampili momu vapilire kumuwana ghundjoni wa kumutwalitira kumfa, vavo ava shungida Pilatusi ashi vamudipaye.
\v 29 Opo vatikitiremo navintje ovyo vatjanga vya kuhamena kukwendi, makura ava mughupupo pashitondo kushilivindakano vakamuhoreke muntoko.
\v 30 Ano ngoli Karunga amuvhumbura kughufe.
\v 31 Mumayuva ghamangi ghuye kwa monikire kuvangwa vwndi ovo ayendire navo vatunde ku Galileya vayende ku Jerusalemu. Vano vantu mbova mbangi vendi kumuhoko wava Israeli.
\v 32 Atwe kuna muyuvitiri mbudi ya ruhafo, oyo vatwenyidilire vakurona vetu
\v 33 ghuye mbyo atikitamo matumbwidiro ghendi kukwetu, atwe vana vavo, opo vamuvhumbulire Jesus kughufe. Yira momu tupu vatjanga mu Mapisalome ghaghuviri ashi: 'Ove monande, namuntji nakuyita ame vasho.'
\p
\v 34 Ghuye amuvhumbura kughufe rutu rwendi ngarupire kughora, Karunga kwatanta ashi: 'Ame nganukupa ghupongoki na matungiko ogho natwenyedera David ngaghatikiliremo.'
\v 35 Ghuye mbyo aghamba nka mu Mapisalome ghamwe ashi, 'Mukareli ghoye wa muhungami kapi ngaghumushuvilira awore.'
\v 36 Mukondashi David kwaruwanine muhoko wendi kutwara momu amu pangilire Karunga, makura mbyo afa; ava kamuvhumbika kumayendo ghava kurona vendi makura rutu rwendi mbyo rwa ghora.
\v 37 Ano ngoli ogho avhumbulire Karunga kughufe rutu rwendi kapi rwa ghora.
\p
\v 38 Vakwetu, vino viyivenu nawa nawa ashi, mwa Jesus tupu mo vayuvitiranga lighupiropo na lidongwenenopo lya ndjo.
\v 39 Kwa kehe ghuno wakupura mumwendi ngakara muhungami mwanavintje mukonda yendi kwavyo yapira kuhungameka veta ya Moses.
\v 40 Karenu muna vangara na kunomena mposhi kapishi ngavishoroke kukwenu ovyo vatanta vaPorofete ashi: 'Monenu, anwe vakushentja, tetukenu ntani ngamu dongonokapo;
\q
\v 41 Ame nganuruwana viruwana muvirugho vyenu, viruwana vyakutetukita ovyo ngamupira kupura, nampili ngava vifaturure vantu."
\p
\v 42 Opo vamanine Paurusi na Barnabas ava rupuka vaka yende, makura vantu ava shungida ashi ndi ngava yayuvite nka shimpe yino mbudi muliyuva lya Sabata ya kukwamako.
\v 43 Opo varupukire muSinagoge ashi vakugaghunuke, makura va Juda vavangi nava Hedana vavangi ava kwama va Paurusi na Barnabas, makura vavo ava varongo nakuva korangeda ashi vakare munkenda ya Karunga.
\p
\v 44 Mu Sabata ya kukwamako, hambara vantu navantje vamushitata kwaya pongire vaya yuvhe nkango da Hompa.
\v 45 Ano ngoli va Juda opo vaya mona mbunga yayinene, yinaya pongo ava kara namfudu ya yinene ava vareke kurwanita nkango daPaurusi kumwe nakumushwaghura.
\v 46 Ano ngoli va Paurusi na Barnabas ava ghamba naghupampi ashi, "Pakara hepero mukumu yuvitira nkango da Karunga mukare vakuhoverera. Ano ngoli momu muna yiyuvhu mbyo muna piri kuyitambura kutanta ashi muna shwena monyo waliparulya naruntje, monenu, weno atwe kuna kuyenda kuva pagani.
\v 47 Mukonda Hompa kwa tutantera, ashi, 'Ame kwaku toghorora ghukare shite muvapagani, mposhi ngaghuyite liyoghoro kumaruha naghantje gha kuntunda ya livhu."
\p
\v 48 Vapagani opo vayuvivhire vino, ava hafa ghunene na kushamberera nkango da Hompa. Navantje ovo watumbukira monyo wa naruntje ava kara va pulki.
\v 49 Nkango da Hompa makura adikuhanene shirongo mudima.
\p
\v 50 Makura va Juda ava yendi kuvakamali vavapuli ntani navakafumu vayenditi shitata. Vavo ava homokere va hepeke Paurusi na Barnabas kumwe na kuvatjidamo muruha shirongo shavo.
\v 51 Makura va Paurusi na Barnabas ava kukumuna mbundu yitunde kumpadi davo. Makura ava kayenda kushitata sha Ikoniya.
\v 52 Ano ngoli varongwa va Antiyokiya kwa hafire ghunene ntani vayulire mpepo ya kupongoka.
\c 14
\cl Ruvambi 14
\p
\v 1 Pa shirugho shino mu Ikoniya Paulus na Barnabas ava yendi kumwe vaka ngene muSinagoge yava Juda vavo ava yuvita mbudi na nkondo ku mbunga yayinene yava Juda nava Gereka dogoro ava yitambura ava pura.
\v 2 Va Juda ovo vapiliro ku pura yino mbudi ava shongaura vaHedana vadi kuvyuke na varongwa.
\v 3 Va Apostoli ava karamo shiruwo shashire, vavo ava yuvita mbudi na nkondo da Hompa va hana ghutjirwe, vavo ava tapa umbangi vakoreke mbudi ya ufenkenda wendi. Ghuye kwa tapire ghuna nkondo kwa Paulus na Barnabas varuwane viruwana vya nkondo na  vitetu ntani na viyivito.
\p
\v 4 Ano ngoli vantu vamu shitata ava kughangura, vano vamwe ava kara ku ruha rwava Juda ntani vamwe kuva Apositoli.
\v 5 Makura vaHedana nava Juda (kumwe nava mpititi vavo) ava shana kuva hepeka naku vadipaya na mawe,
\v 6 ano ngoli va Apostoli ava vidimburura vino; makura ava tjwayukiri ku vitata vyaku Likadoniya naku Lisitira naku Derube ntani na mavango ogho akundurukido dino dimukunda,
\v 7 vavo ava katwikira kuyuvita Mbudi ya Ruhafo.
\p
\v 8 Mu Lisitira kwa kaliremo murume wa shirema shamu ndambo, ghuye ka shungiranga tupu kwato nkondo mumaghuru daku yimana, kutunda ku lishampuruko lyendi.
\v 9 Ghuye kwa yuvire Paulus omo ana kuyuvita Mbudi ya Ruhafo. Paulus anwiki mantjo ghendi papendi amu mono ashi ghuye kuna kara na lipuro lyendi lyaku veruka.
\v 10 Paulus aghamba ku kwendi na liywi lya linene ashi, "Shapuka yimana pa maghuru ghoye." Makura murume avatuka atameke kuyendaura naku dukaghana.
\p
\v 11 Mbunga opo yamonine ovi aruwanine Paulus; vavo ava ghamba na liywi lyaku yiyuka unene, mu liraka lya Likayoniya ashi, "Va Karunga kuna ku shintumuka vakare yira vantu mbyo vana ghurumuka vaye ku kwetu."
\v 12 Barnabas ava muruku ashi, "Zeusi" ntani Paulus ashi ndje, "Heremesi" mukonda shi ghuye ndje muyuviti wadino nkango.
\v 13 Mu prisiteli wa Zeusi, na mbunga oyo ya kaliro pandje ya shitata sha ntembeli omo kava rapereranga vantu, vavo ava ayita Hove oyo vatulire dimucuko muntingo ku livero lya shitata; va Pristeli na mbunga kwa shanine vadipaye hove varuwane ndjambo kwa Paulus na Barnabas.
\p
\v 14 Va Apositoli, va Barnabas na Paulus, opo vayuvire vino, ava taghura vyuma vyavo ava rupuka mo wangu-wangu vadukire pandje mumbunga, kumwe naku lira ashi,
\v 15 "Vinke muna kuruwana anwe, varume? Atwe na twe tu vantu, vaku fana yira anwe. Atwe kuna kumu yuvitira Mbudi ya Ruhafo, mposhi mutunde ku vininke vya hana mutompo, mu vyuke kwa Karunga wa monyo, mushiti wa liwiru, na livhu, na lifuta, ntani na navintje ovyo vyakaro.
\v 16 Virugho vina kapito, ghuye kwa pulitilire dimuhoko na dintje diruwane momu dina shana diku yendere.
\v 17 Nampili ngoli, ghuye kapi ashayikire kuneyeda ufenkenda ghukare ghumbangi ku viruwana vyendi vya viwa, ghuye karokitanga mvhura yitunde ku liwiru ntani katapanga nyango virugho navintje va wane ndya dadiyingi, mposhi dimutjima davo dikare na ruhafo rwa runene."
\v 18 Nampili ngoli vaghambire dino nkango, vaPaulus na Barnabas kwa kalirepo kukava mbunga ashi kapi shi vadjambe yino ndjambo ku kwavo.
\p
\v 19 Makura avaya vaJuda vamwe vatunde ku Antiyokiya naku Ikoniya, vaya shongaure mbunga. Vavo ava toghona Paulus na mawe ava mukoko vamu tware pandje ya shitata, vavo kwa ghayalire ashi ghuye ana fu.
\v 20 Makura varongwa avaya ava mukundurukida, ghuye ashapuka mpopo angene mu shitata. Liyuva lyaku kwa mako, ayendi ku Derube na Barnabas.
\v 21 Opo vamanine kuyuvita Mbudi ya Ruhafo mu shitata sha Derebe vantu vavayingi ava tambura yino mbudi ava kara varongwa, makura Paulus ana Barnabas ava vyuka nka ku Lisitera, naku Ikoniya, ntani naku Antiyokiya.
\v 22 Vavo ava koreke naku nkondopeka dimutjima naku korangeda varongwa va twikire kukara na lipuro, ava aghamba ashi, "Nkene kuna ku ngena mu untungi wa Karunga tuna hepa kupita muma ghupyakadi na mumahepeko ghama yingi."
\v 23 Vavo ava toghorora va mpititi vava ture mu shiruwana mwa kehe lino lipongero, opo vamanine kuraperera ndapero yaku dililira, makura ava vatura naku vakundika ku shipara sha Hompa, wavo ogho vapura.
\p
\v 24 Makura ava yendi ava piti mu Pasidiya vaye ku Pamafiliya.
\v 25 Opo vamanine kuyuvita mbudi mu Perega, vavo ava ghurumuka va pite mu Ataliya.
\v 26 Opo vatundire mo ava rondo shikepa vayende mumema dogoro ava kasheyeka ku Antiyokiya, Oku vava rekilire mu ufenkenda waKarunga vaka tikitemo viruwana vyavo.
\v 27 Opo vaka tikire ku Antiyokiya makura ava pongo vakriste kumwe, makura ava vatantere navintje ovyo aruwanine Karunga mumwavo, ntani nomu atapire mpito kuva Hedana vayuvhe mbudi vapure mwa Hompa Jesus.
\v 28 Vava ava kara shirugho shashire kumwe na varongwa.
\c 15
\cl Ruvambi 15
\p
\v 1 Vantu vamwe ava vatundiro kujudeya naku Antiyoka varongi vaunyavo, kughanba, "kwandi vakuruwane vyavamba kutwara mumpo yaMosesa ntani kuparuka.
\v 2 Vino vyarenkitire Paurusa na Barnabasi vivayitire mutangu nalikanyi kumwe navo vakalire navo. Paurusa na Barnabasi navamwe weyo vakalire navo, avavatotere ruyendo kuJerusalema mukukagwanekera kumwe nava Apositoli ntani navakurona kughamena kumapuro.
\p
\v 3 Vavo mpo vava tumine nangereka, kupitira muFonisiya ntani na muSamaria ntani nakuyuvita likushighuro lyavahedana.
\v 4 Apa vayatikire muJerusalema ghava vatambura vakambungakriste nava Apositoli na vakurona ntani vatamikire kuyuvita navintje ovyo ghavaruwanine Karunga.
\p
\v 5 Makura vantu vakukukarera ovo vapuro, ava vahameno kumbunga yavaFlisayi, ghavashapuka nakughamba, "Vyapulitira tupu kuva rughana vyamukanda vavo ndi ntani kuvataterera vavo vatikitemo veta yaMosesa."
\p
\v 6 Ano vaApositoli na vakurona ghavaya pamwe vakuyonge vyakughamena kughudito.
\v 7 Kunyima yalikukanano lyalinene, Petrusa ghashapuka nakughamba kukwavo. "Vaunyande, mwayiva ashi ruvede rwaruwa rwakapita Karunga ghahorohora vamwe mukatji kenu, ashi mukanwa kande vahedana ngavayuve nkango yayiwa nakuyipura.
\v 8 Karunga ogho ayivo dimushima, ghangambipara kukwavo mukuvapa vavo mpepo mupongoki, yira moomo tupu gharuwanine kukwetu.
\v 9 Kwaruwanine makushuvo pakatji ketu navo, mara vavo vakenita dimushima davo mulipuro.
\v 10 Ano ngoli weno vinke munakushetekera Karunga, ovyo munakutulira djoko pantingo davarongwa ava nampili vashetu ndi atwe kuvura kungambipara?
\v 11 Mara atwe twapura ashi twaparuka kunkenda yaKarunga, shetu Jesusa, yira moomo vaparukire vavo.
\p
\v 12 Mbunga nayintje ghayimwena shirugho osho vavo kunakutegherera kwaBarnabasi na Paurusa omo vaneghidire vitetu evi karuwananga Karunga muvahedana.
\p
\v 13 Kunyima vavo ava mwena kughamba, James ghalimburura "Vaunyande, teghererenu kukwande.
\v 14 Simoni kunakughamba ashi weni Karunga pamuhovo avatilire vahedana mposhi ahupe mo mumwavo vantu validina lyendi.
\v 15 Evi kunakukuyenda nankango dava Porofete dinya vatjanga ashi.
\q
\v 16 Kuruku rwavino vininke ngani kavyuka. Ntani nganiyadikurura nka waro tende yaDavid, oyo yayunguruko nganiyawapukurura mbyovyo vayungurura mbyo nganiya tungita yiwape,
\v 17 mpo ngoli ashi vantu vakuhupako ngavapapara Karunga, kupakererako navaHedana ava nayita naumwande palidina.
\v 18 Evino mbyo aghambire Karunga, ogho aruwanino vininke navintje vyakaliroko vaviyire ruvede rwavadimu.
\p
\v 19 mpo ngoli ashi mulihano lyande ame, kapishi tuhepeke vahedana ovo vanakushighuro kwaKarunga.
\v 20 Mara atwe ngatu vatjangera ashi vavo vakona kutundako kuvakarunga vamapempa, rushonda rwawina ntani nakunyama yavikashama ntani nahonde.
\v 21 KwaMosesa ghuye kwayuvitire mwakehe shitata kutundilira kuruvede rwavashetu ntani avarulire muSinagoge kehe liSabata."
\p
\v 22 Kwa monikire ashi vaApositoli na vakurona kumwe nambungakrisite navantje kwatokilire ashi vahororore mo Judasi kavatwenga Barsabbas, ntani na Silasi, akaliro mukurona wangereka, ntani nakuvatuma vayende kuAntiyoki naPaurusa ntani naBarnabasi.
\v 23 Kwatjangire vino: "kupitira muvaApositoli navakurona, vaunyoye, kuvaHedana vaunyande mu Antiyoki, Siriya, ntani Silisiya: Moro yenu!
\v 24 Morwa atwe twayuvire ashi mpovali vantu vamwe vatundomo mumwetu, ghana lipulitiro kukwetu, ntani vyamuyitilire udito na marongo ghagarapitiro mwenyo denu.
\v 25 Kuna kumoneka ghuwa kukwetu, mukumoneka mulighano limwe tupu, tutoghorore vakafumu ntani nakuvatuma kukwenu navahungami vetu vaBarnabasi na Paurusa,
\v 26 Vakafumu ovo vaturo maparu ghavo muudito mukonda yalidina lyaKarunga wetu Jesusa Krisitusa.
\v 27 Mpo ngoli ashi atwe kuna kutuma Judasi nntani Silasi, ovo vayamutantero vininke vyakukufana munkango davavene.
\v 28 Kumoneka uwawa unene kumpepo mupongoki ntani kukwetu, mukudira kutura penu mudigho waunene, ntani vininke ovyo vyawapero.
\q1
\v 29 Ashi ndi mutundeko kuvininke vyakudjambita kuvintjwa-ntjo, kuhonde, vininke vyakudipayera, ntani vyarushonda. Nangeshi mukuhupeko umwenu kuvininke vyo, ndi ngavimuwapera. Mughuhunga."
\p
\v 30 Opo vamanine vakuhanaghuke, makura ava yendi ku Antiyokiya, vakapongeke mbunga Kriste, vakatape ntjangwa tumwa.
\v 31 Opo vamanine kuyivarura, mbunga Kriste ava hafa ghenene kumbudi ya makorangedo oyo vawanine.
\v 32 Ntani va Judas na Silas vavo nka waro vaPorofete makura ava tapa makorangedo na makoreko kumbunga Kriste.
\p
\v 33 Ava kakaramo shirugho shashire, ntani vakavyukire na mpora vakawane vaghunyavo ovo vavatumino.
\v 34 Matjangwa ghamwe kwata ashi, Silas ghuye kwatokolire ashi ngakare nkoko.
\v 35 Va Paurusi na Barnabas ava kara momo mu Antoyokiya varonge na kuyuvita mbudi yaruhafo ya nkango da Hompa kumwe nava ghunyavo vavangi.
\p
\v 36 Kapi papita shirugho shashire makura Paurusi atantere Barnabas ashi, "Renka ngoli tuvyukeko tukawane Vantu ovo twa yuvitira mbudi ya Hompa muvitata navintje, tukava mone ashi weni omo vanakarere."
\v 37 Makura Barnabas kwa shanine ashi ndi vapiture na Johannes ogho kavatwenyanga ashi Markus.
\v 38 Ano ngoli Paurusi kapi ashanine nka ashi vapiture muntu ogho ava shuviro mu Pamufiliya apire kuyenda navo vakaruwane kumwe.
\v 39 Mpopo dimutangu aditameke Barnabas ayendi kumwe na Markus vayende ya mema vayende ku Kipurus.
\v 40 Makura Paurusi atoghororapo Silas vayende naye, makura ava rekere vaghunyendi vayende munkenda ya Hompa.
\v 41 Makura ghuye ayendi shirogo mudima sha Siriya na Kilikiya, akoreke na kunkondopeka mbunga Kriste.
\c 16
\cl Ruvambi 16
\p
\v 1 Paulus naye kwa yendire kuDerebe ntani naku Listira, nkoko makura, ghuye aka gwanekera na murongwa ghumwe wa lidina Timoteus, mona mugholikadi ghumwe mupuli wamu Juda, ntani vashe va Gereka.
\v 2 Va puli vaghunyendi vamu Listira namu Ikoniya kwa mufumadekire unene.
\v 3 Paulus kwa shanine kuyenda naye muruyendo, makura amu ruwana vya vamba mukonda yava Juda ovo vakaliro muno mu shirongo, ntani vavo navantje va yivire ashi vashe va Gereka.
\p
\v 4 Vavo kwa yendire ku mavhango naku vitata navintje, va tware mbudi na veta ku ngereka nadintje kumwe naku vakorongeda ashi vana hepa kudi tikitamo, odino veta kwa tundire kuva Apostoli naku vakurona vangereka mu Jerusalemu.
\p
\v 5 Makura yino mbudi ayi koreke naku nkondopeka lipuro lya mbunga kriste makura shivaro shavo ashi kuwederere naku vhuka unene kehe liyuva.
\p
\v 6 Paulus nava ghunyendi kwa yendire va vindakane mu shirongo sha Filigiya ntani na Galatiya, mukonda ashi Mpepo ya Kupongoka yava shwenekire ashi kapi shi vayuvite mudimu Mbudi ya Ruhafo mu Asia.
\v 7 Opo vaya tikire pepi na Misiya, makura ava tokora kuyenda ku Bitiniya, makura Mpepo ya Jesus ayi vashweneke.
\v 8 Makura ava pitakana mu Misiya, va kunkumuke ku shitata sha Torowasi.
\v 9 Ku matiku Paul amono limoneko ashi: Murume waku Makedoniya kuna yimana kumeho yendi, ghuye kuna ku shungida Paulus naku ghamba ashi, "Ruta ghuye muno mu Makedoniya ghuya tukwafe."
\v 10 Tupu amona Paulus lino limoneko, mpopo atu shapuka tuyende ku Makedoniya, atwe twa yivire nawa-nawa ashi Karunga kuna tuyita tuka yuvite Mbundi ya Ruhafo kwavo.
\p
\v 11 Kwa tunda ku Torowasi, atu yendi ya mema tuvyikilire ku Samoterake, liyuva lyaku kwamako atu yatiki ku Neopolisi.
\v 12 Twa tundamo atu yendi ku Filipi, shitata shashinene mu Makedoniya, shitata shashiwa osho shakaliro mulipangero lyava Roma, atu karamo mayuva ghama sheshu.
\p
\v 13 Mu liyuva lya Sabbata atu rupuka pandje ya livero tuyende ku mukuro, atwe kwa yuvire ashi nko lya kara livhango oko vaponganga nkene kuna kuraperera. Opo twaya tikire atumono vakamali vana pongo kuna ku raperera natwe atuya atushungiri atu kupakerere kumwe navo.
\v 14 Mukadi ghumwe walidina Lidia, mughuliti wamakeshe ghamageha ghaku rerema wamu nkurumbara ya Tiyatira, mukadi waku karera Karunga, makura aterere ku kwetu. Hompa apaturura mutjima wendi aterere naku kwata lighano ku nkango odo aghambire Paulus.
\v 15 Opo vamanine ku mukusha "Lidia na lipata lyendi na lintje, ghuye ava tantere ashi, Nkene muna mono ashi ame na pura ntani na hungama ku shipara sha Hompa, tuyendenu muka kare mumundi wande." Ghuye ava tininiki unene.
\p
\v 16 Liyuva limwe, atwe kuna kuyenda ku livhango olyo varapereranga, atu gwanekere na mupika wa mukadona ogho akaliro na mpepo yayidona yaku pumba atantere vantu vya kumeho. Mukadona kayitiranga vahona vendi limona lya liyingi unene mukonda ya ushwi wa mpepo oyo ya kaliro mu mwendi.
\v 17 Oghuno mukadona akwama-kwama Paulus nava ghunyendi ghuye kuna kuyiyira ashi, "Ovano varume vakareli va Karunga wa munene waku wiru-wiru. Vavo Kunaya vamu yuvitira mbudi ya liyoghoro."
\p
\v 18 Ghuno mukadona kwa ruwanine vino mayuva ghamayingi unene. Makura Paulus avi mugarapita unene, apiruka atantere yino mpepo ya kaliro mu mwendi ashi, "Ame kuna ku kutantera mu lidina lya Jesus Kristus ashi rupuka tundamo mwa ghuno mukadona." Mpopo tupu mpepo ya yidona ayi rupuka ayi tundumo.
\v 19 Vahona vamukadona opo monine ashi kapi nka vana kuwana limona navi wanamo, ava kwata Paulus na Silas va vatware ku livango lya maghulitiro kumeho ya vapangeli.
\v 20 Ava va twara mu mbara ya ku pangulira vavo ava ghamba ashi, "Ovano varume kuna kuyita ndjorongani na ghukorokotji mu shitata shetu. Ntani nka vavo ne vaJuda.
\v 21 Vavo kuna kutu ronga mpo dapeke odo twapira kupulitira mu mpo yetu atwe vaRoma, atwe naku wapashi kuvi pulitira vya weno."
\v 22 Makura mbunga nayo ava kupakerere kumwe navo vavarundiliro vadi vyuke vaPaulus na Silas; vapanguli ava tantere vaporosi vataure vikoverero vyavo makura vavatware vaka vatoghone na mburo.
\v 23 Opo vamanine kuva toghona na mburo, ava va ngeneke mudorongo ava tantere mukungi dorongo ashi akona kunomena naku vakunga nawa-nawa.
\v 24 Opo vamu tantilire mukungi dorongo dino nkango, makura ghuye ava twara munkonda ya pakatji ka dorongo munda mwene-mwene aka vapandeke kumpadi ava mangerere kungundi yayinene munda.
\p
\v 25 Pakatji ka matiku Paulus na Silas ava tameke kuraperera na kuyimba ntjumo vapande Hompa Karunga, vantu ovo vakaliro mudorongo vavo kuna kuterera ku kwavo.
\v 26 Va harukako tupu livhu kuna ku kinka kuna kundunduma unene, makuma kuna ku kankama kuna ku mwakuka mukatji kutunda kuwiru dogoro palivhu ku litateko lya likuma mulivhu; mpopo tupu mavero na makumba naghantje ana paturuka, ntani mpito dina gharuka na vipandeko vina paturuka ku vantu navantje ovo vakaliro mudorongo.
\v 27 Mukungi dorongo opo arambukire muturo akenge mavero ghadorongo kuna ya shama kuna paturuka, mpopo aghupu rufuro rwendi ashana ku kudipaya mwene, ghuye kwa ghayalire ashi vantu va mudorongo navantje vana rupukamo.
\v 28 Makura Paulus ayiyire na liwi lya linene ashi, "Kapishi ghuku dipaye na ghumoye, mukondashi na tuvantje mpotuli momuno.
\v 29 Mukungi dorongo mpopo aghamba vayite ramba vatwedere munda ya dorongo aduka angene mo, ghuye kuna ku kankama unene, makura aka wera kumeho ya Paulus na Silas,
\v 30 makura ava rupwitamo vayende pandje ava pura ashi, "Vakwetu, vinke nu ruwana, mposhi name nganu paruke?"
\v 31 Vavo ava limburura ashi, "Pura mwa Hompa Jesus Kristus, mposhi nove, na lipata lyoye ngamu yoghoke."
\p
\v 32 Vavo ava yuvita Mbudi ya Ruhafo ya Karunga ku kwendi, na lipata lyendi na lintje.
\v 33 Mpopo pa shirugho sha matiku mukungi dorongo ava twara, aka kusha vironda vyavo, makura ava yendi ku mundi wendi mpopo ava kamu kusha kumwe na vantu vamu lipata lyendi na lintje.
\v 34 Ghuye atwara Paulus na Silas ku mundi wendi aka vapa ndya ava kalya, ghuye na lipata lyendi ava kara na ruhafo unene, mukondashi vavo vana pura mwa Karunga.
\p
\v 35 Opo lya kire liyuva lyaku kwamako, va panguli ava tumu mbudi kuva kungi dorongo, va vatantere ashi "Shuturenu ovo varume vatunde mumango vaka yende."
\p
\v 36 Mukungi dorongo aka tikita yino mbudi kwa Paulus amu tantere ashi, "Vapanguli kuna ghamba ashi weno vana mushutura muna tundu mumango kayendenu mu mpora".
\p
\v 37 Ano ngoli Paulus ava tantere ashi, "Vavo kava tupumu kumeho ya vantu va hana kutu pangura, ntani nka atwe natwe tuva Roma - mbyo kava katu paterera mudorongo. Weni omo vatughupamo mudorongo muka hore-hore? Naku wapa shi! Vyukenu kava tanterenu vaye vaya turupwitemo vavene."
\v 38 Vakungi dorongo ava yendi vaka tape yino mbudi kuva panguli, vavo opo vaka yuvhire yino mbudi ya Paulus na Silas ashi vavo vaRoma, ava kara na ghoma unene.
\v 39 Vapanguli makura avaya ku kwavo ava rombo naku shungida lighupiropo ku kwavo makura ava va rupwita vatundemo mudorongo, ntani ava vashungida vatunde mo mushitata shavo vaka yende kwa peke.
\v 40 Makura Paulus na Silas opo varupukire mo mudorongo ava yendi ku mundi wa Lydia. Paulus na Silas ava ka gwanekera navaghunyavo, vavo ava katapa makorangedo kumbunga opo vamanine makura ava tundu shitata ava kayenda.
\c 17
\cl Ruvambi 17
\p
\v 1 Vavo kwa yendire vapiti muvitata vyamu Amufipolisi namu Apoloniya, dogoro avaya tiki mushitata sha Tesalonika, omo ya kalire Sinagoge yava Juda.
\v 2 Mu liyuva lya Sabata, Paulus ayendi, aka yuvita naku ronga matjangwa yira momu aruwananga na kare, ava neyede ashi Jesus ndje Kristus, ghuye kwava rongire ghure wavi vike vitatu.
\v 3 Ghuye kwa rongire matjangwa kumwe naku faturura ashi vya kalire hepero kwa Kristus akare murunyando namu mahepeko ntani ghuye aka vhumbuka nka mu mfa. Ghuye ava tantere ashi, "Oghuno Jesus naku yuvita ku kwenu weno ghuye ndje Kristus."
\v 4 Va Juda vamwe adi vagumu dino nkango kumutjima ava pura ava kupakerere na Paulus na Silas, kuturako na mbunga yayinene ya vantu vaku ghamba liraka lya Rugereka navo ava pura, ntani na mbunga ya vagholikadi vavayingi kumwe nava mpititiri vavo.
\p
\v 5 Ano ngoli vaJuda vakupira kupura, ava kara na mfudu yayinene, ava pongeke varume vavarunde vakurenda-renda vatunde ku mavhango ghama ghulitiro, ava pongo mbunga yayinene, makura ava yita ndjorongani mu shitata. Vavo ava homokere mu mundi wa Jasoni, va shane Paulus na Silas varupukemo mu mundi vaye ku kwavo.
\v 6 Ano ngoli kapi vava waninemo, makura ava koko Jason na vaghunyendi va vatware kumeho ya vampititi vamu shitata, vavo kuna kulira ashi, "Vantu ovo vayito ndjoro-ngani mu udjuni weno vana yatiki nakuno ku kwetu.
\v 7 Ovano varume ghuna tambura ove Jason vavo kwa kulimba na mpo yetu na viruwana na veta ya Hompa wa Roma walidina Kayifasa; vavo kwa ghamba ashi mpwaliko Hompa wavo wa peke lidina Hompa-Jesus."
\v 8 Dino nkango kwa yitire ndjorangani ku mbunga naku vapangeli vamu shitata opo vadi yuvire.
\v 9 Vapangeli ava tengeke Jason na vaghunyendi vafute vimaliva makura ava tundumo mu mango, ava va shuvu vaka yende.
\p
\v 10 Matiku ngogho vaghunyendi ava va tumu wangu-wangu Paulus na Silas vayende kuBereya. Tupu vaka tikire, ava kayenda mu Sinagoge yava Juda.
\v 11 Vantu vamo kwa kara na mbili unene kapishi yira vamu Tesalonika, vavo ava tambura nawa dino nkango davo mu mutjima, ava dikona-kona na matjangwa kehe liyuva vadi kenge nkene shi ushili mo ngoli.
\v 12 Vantu vavayingi ava tambura dino nkango vakare vapuli mukonda ya marongo gha Paulus, kumwe na vantu vakamakuto vaku ghamba RuGereka varume vavayingi na vakamali.
\p
\v 13 Va Juda vamu Tesalonika opo va yuvire ashi Paulus mpwali kuna kuyuvita Mbudi ya ruhafo na nkango da Karunga ku Bereya, vavo ava yendimo vaka kuyaghuke vantu naku yita ndjorongani ku mbunga.
\v 14 Mpopo tupu, makura vaghunyendi ava tumu Paulus ayende ku ruha rwa lifuta, ano ngoli Silas naTimoteus ava kara moomo.
\v 15 Vantu ovo vayendiro na Paulus ava mu twara kwa ghure unene dogoro aka tika ku shitata sha Atena. Tupu vaka vyuka vaka tike ku Bereya, Paulus atumu yiywi ashi va Silas na Timoteus vayende ku kwendi pa wangu-wangu.
\p
\v 16 Paulus ghuye mushitata sha Atena kuna kuterera vaghunyendi, mpepo yendi ayi patakana mumutjima wendi, paku mona shitata omo sha yura mafano ghava Karunga vavimpempa.
\v 17 Ghuye kayendanga kehe pano muSinagoge aka ronge vaJuda na vaGereka ovo vakarerango Hompa Karunga, ntani ghuye kayendanga ku mavango ghamaghulitiro aka yuvite mbudi kwavo vakaromo.
\p
\v 18 Makura Paulus agwanekere navarongi vamwe vavakonentu vamu Epikureya ntani navo vamu Sitoya. Varongi vamwe ava mupura ashi, "Vinke ana kushana kughamba ghuno muntu wa kupira ku kuronga?" Ovano vamwe ava limburura ashi, "Ghuye kwamu tuma aya shane vantu ovo vakarerango vakarunga vapeke-peke," mukondashi ghuye kwa yuvitanga Mbudi ya Ruhafo ya ku hamena kwa Jesus na mfa dendi na livhumbuko lyendi.
\p
\v 19 Vavo ava mukwata Paulus ava mu twara ku livhango olyo vatwenyanga ashi Areyopagus kutanta ashi livhango lyaku ponga pa shigongi, makura ava mupura vapangeli ashi, "Natwe kuna shana kuyuvha marongo ghoye ghamape ogho ghuna kuronga vantu nta ntani?
\v 20 Ove kuronga marongo ogho twapira kuyuvha rumwe. Atwe kuna shana ghushingonone tuyive ovyo ana kutanta."
\v 21 (Weno vantu navantje vamu Atena ntani nava ntunda virongo ovo vatungomo mbyo tupu vana kughamba ndi mbyo tupu vana kuterera, vyaku hamena yino mbudi yayipe.)
\p
\v 22 Paulus ayi mana mukatji kavo mu livhango lya vigongi lya Areyopagus aghamba ashi, "Anwe varume vamu Atena, ame kuna kumu mona ashi anwe vakareli vavaKarunga vene-vene.
\v 23 Ame kuna dingura mavhango naghantje mbyo na mono naku wana mavhango ghenu ghaku pongoka omo mwa tongamenanga vaKarunga venu ntani mbyo na wana vidjambero vyenu, vimwe kwavi tjanga ashi, "MFUMWA KWA KARUNGA WAKU PIRA LIDINA." Anwe ku tongamena kuva Karunga ovo mwa pira kuyiva, weno ame kunaya nuya muronge vyaku hamena ku kwavo.
\p
\v 24 Karunga mushiti wa ghuno udjuni, ghuye ndje Hompa wa liwiru na livhu, ntani kumwe na navintje ovyo vya karomo, ghuye kapi akara mu ntembeli oyo vatunga na maghoko gha vantu.
\v 25 Ntani nka ghuye, kwato osho ahepa osho varuwana na maghoko gha vantu, mukonda shi ghuye ndje wa kutapa monyo na munku wanaruntje kwa navintje.
\p
\v 26 Pa kutanga ghuye kwa tokora kare ashi dimuhoko da vantu vapalivhu ngadi tunda mu muntu ghumwe tupu, ghuye mbyo aturapo virugho navi nema ovyo ngava paruka na muvirongo omo ngava kara ntani nadi murudi davirongo vyavo,
\v 27 Karunga kwa shana ashi vantu vamu shane va muwane vavo vaye ku kwendi. Ghuye kwa kara pepi na kehe ghuno.
\v 28 Mukonda ya Karunga atwe mbyo tuna kara na monyo tuparuke, tuyendaghure ntani tukare po, yira momu tupu yina kutanta yino ntjumo yenu ashi, 'Atwe tu vana vendi.'
\p
\v 29 Momu, tuna yiva ashi atwe kwa tunda kwa Karunga, kapi vya hungama ashi atwe tufaneke shishwi sha Karunga shifane yira lifano lya Ngorodo, ndi Siliveli, ndi mawe-ogho varuwana na ndunge na ukonentu wa muntu.
\v 30 Virugho ovyo kava ruwananga ghurunde weno vina kapita, Karunga kuna shana vantu na vantje vaku shighure.
\v 31 Mukonda shi ghuye kwa turapo liyuva olyo nga pangura vantu vamu udjuni mu uhunga kupitira mwa Murume ogho atoghorora. Karunga kwa tapa ghukenu naku neyeda kehe ghuno opo amu vhumbulire kughu fe."
\p
\v 32 Varume vamu Atena tupu vayuvha vyaku hamena livhumbuko lyava fe, vantu vamwe ava tameke kushepa Paulus ava ghamba ashi, "Atwe kuna shana nka ngaghu kavyuke ngaghuya ronge vyaku hamena yino mbudi."
\v 33 Opo amanine, makura Paulus atu ndupo aka yenda.
\v 34 Makura vantu vamwe ava pura ava ku pakerere naye ava kara vapuli, ghumwe mukatji kavo kwa kalire Diyonisius waku Areyopagite ntani na mukamali wa lidina Damaris, kumwe nava ghunyavo.
\c 18
\cl Ruvambi 18
\p
\v 1 Kutunda pano Paulus atundu mo muAtena ayende ku Korinte.
\v 2 Ghuye aka gwanekera na murume wamu Juda wa lidina Akwila, wamvharera yamu Pontusi, ghuye ntantani tupu ka tunda ku Roma-Italiya namu kamali wendi Prisila, mukonda shi Klaudius Hompa wa Roma kwa tantilire vaJuda navantje vatunde mo muRoma. Makura Paulus ayendi ku kwavo,
\v 3 mukonda shi naye viruwana vyendi vyaku ruwana tende, makura aka kara navo ava karuwana viruwana, vyaku tenda tende.
\v 4 Paulus kayuvitanga kehe pano muSinagoge kehe liyuva lya Sabata, kuva Juda na vaGereka ashi ndi vapure.
\p
\v 5 Opo vayatikire vaSilas na Timoteus vatunde ku Makedoniya, ava yawana Paulus ghuye kuna kuyuvita ku nkango naghupampi na nkondo, antape umbangi kuva Juda ashi Jesus ndje Kristus.
\v 6 Va Juda ava shwena kutambura va pure mbudi yendi ava tameke kumu shwaghura naku mutuka, makura Paulus aku kumuna mbundu kuvi dwata vyendi aghamba ashi, "Honde yenu yikare pa dimutwe denu na ghumwenu; Ame kwato ngoli undjoni. Kutunda pano ame kuna kuyenda kuva Hedana."
\v 7 Ghuye makura atundu mo, ayendi mu mundi wa murume wa lidina Titius Justus, murume wa Karunga. Mundi wendi kwa kalire pepi na Sinagoge.
\v 8 Ano ngoli Krispus, mupititiri wa Sinagoge, ghuye apura mwa Hompa, kumwe na lipata lyendi na lintje; ntani na vantu vavayingi vamu Korinte ovo vayuviro yino mbudi ava pura ava vakushu.
\p
\v 9 Hompa atantere Paulus ku matiku mu limoneko ashi, "Kapishi ghukare na ghoma, twikira ku yuvita yino mbudi kapishi ghushayeke ghumwene teyete.
\v 10 Ame nove na kara, ntani kwato oghu avhuro ku kukwata parutu roye, mukonda shi ame na kara na vantu va vayingi unene muno mu shitata."
\v 11 Makura Paulus akara momo ghure wa mwaka ghumwe na makwedi mantano na-ghumwe, muku yuvita na kuronga nkango da Karunga ku kwavo.
\p
\v 12 Makura opo akalire Galiyo mupangeli wamu Gereka-Akaya, vaJuda ava kuyongo ava kuyuvhu kumwe vahomokere Paulus vamu kwate vamu tware kumpanguro;
\v 13 vavo ava ka ghamba ashi, "Oghuno murume kuna kuronga vantu va tongamene Karunga munkedi ya peke yaku kulimba na veta yava Juda.
\p
\v 14 Opo ashanine Paulus ku ghamba, makura Galiyo atameke kughamba atantere vaJuda ashi, "Anwe vaJuda, oghuno murume ashi ndi kuna djono ku veta yava Roma, ame ndi ku nuvhura kuterera ku kwenu kwa kehe vino mu ghamba.
\v 15 Ano ngoli vino vyaku hamena ku mpo yenu na veta yenu na lipuro lyenu na viruwana vyenu ntani na madina ghenu, ku pangurenu na ghumwenu. Ame kapi na panguranga vya weno."
\v 16 Galiyo ava tjidamo vatunde mo mulivhango lya mpanguro.
\v 17 VaGereka makura ava kwata Sostenes mpopo, mupititili wa Sinagoge, ava mutoghona momo mu livhango lya mpanguro. Ano ngoli Galiyo na mbili ko shi ghuye kwa navintje vya shorokiro.
\p
\v 18 Paulus, kwa kalire mayuva ghamayingi unene mu Korinte, makura aku gaghunuka nava vaghunyendi ayende ya mema ku Siriya kumwe na Prisila ntani na Akwila. Kumeho va shapuke muruyendo vayende ya lifuta, ku Kenkereya, Paulus atete huki damu mutwe wendi mukondashi ghuye kwa ghanine mughano.
\v 19 Opo vaka tikire muEfeso, Paulus ashuvu Prisila na Akwila, ghuye aka yenda muSinagoge aka ghambe na vaJuda.
\v 20 Vavo ava shungida Paulus akare kumwe navo mayuva ghamayingi, ghuye ashwena.
\v 21 Opo ashapukire aka yende ava rekere, naku ghamba ashi, "Nkeneshi Karunga ana vipanga ame nganu kavyuka nka kuno ku kwenu." Makura ashapuka atundu mu Efeso aka yenda ya mema.
\p
\v 22 Opo aka tikire kuKesereya, aka kanduka aka kukunde na mbunga Kriste muJerusalemu ntani aka ghurumukire ku Antiyokiya.
\p
\v 23 Ghuye aka karamo shirugho, ntani aka tundiremo apiti muvirongo vyava Galatiya nava Filigiya makura akoreke naku korangeda vapuli navantje.
\p
\v 24 Murume ghumwe wamu Juda wa lidina Apolo, wa mvharera ya Aleksandriya, kwayire mu Efeso. Ghuye kwa yiva kughamba liraka ntani kwa yiva unene matjangwa.
\v 25 Apolo kwa kalire murongi wama tjangwa ghaHompa. Mpepo yendi ya hwama, muku ronga nawa-nawa mbudi ya ku hamana Jesus, ano ngoli ghuye kwa yiva tupu marongo gha Johanes mukushi.
\v 26 Apolo ka ronganga na nkondo ntani kayuvitanga naghu pampi muSinagoge ahana ghoma. Va Prisila na Akwila navo ava yendi vaka terere omo kayuvita, makura vavo ava muyita aye kumundi wavo vamu ronge matjangwa naku muneyeda ndjira yaKarunga ya uhunga.
\p
\v 27 Opo ashanine kuyenda ku Gereka-Akasiya, vaghunyendi vamu Efeso ava mu korangeda nga yende vavo ava tjanga mbapira ku Gereka-Akasiya ngava mutambure. Opo aka tikire, ghuye aka tapa mbatero yayinene ku vapuli mukonda ya ghufe-nkenda wa Karunga.
\v 28 Apolo kwa yuvitire mbudi ya nkondo unene kuvaJuda kumeho ya navantje, muku vaneyeda matjangwa omo atanta ashi Jesus ghuye ndje Kristus.
\c 19
\cl Ruvambi 19
\p
\v 1 Shayire shirugho shinya Apolosi akalire ku Kolinte, Paurusi apiti kupitira muvirongo vya kuUrundu ntani aya kushitata sha Efesusi, ntani awana varongwa vamwe panya.
\v 2 Paurusi aghamba kwavo, "munatambura mpepo mupongoki opo munapura?" Ava ghamba kwendi, "Hawe, Kapi tunayuvhu nampili vyakuhamena kumpepo mupongoki."
\p
\v 3 Paurusi aghamba, "munke ngoli omo vamukusha?" Ava ghamba, "Muliyoyero lya Johanesa."
\p
\v 4 Makura Paurusi alimburura, "Johanesa ngayogha liyoyero lyalikushighuro. Atantere vantu ashi vapure mwa ghunya ngayo kuruku yendi, ghuye ndje Yesusa."
\v 5 Apa vayuvhire vino vantu, vavayoyire mulidina lya Hompa Yesusa.
\v 6 Makura apa akambikire maghoko ghendi Paurusi pavho, mpepo mupongoki ayiya pavo ntani vaghambire maraka nagho peke nakuporofeta.
\v 7 Munavantje kwa kalire vaka fumu murongo na vaviri.
\p
\v 8 Paurusa ayendire mu Sinagoge nakughamba na ghuradi, makwedi matatu, kushingonona ntani nakaunegheda kwavo kuhamena ghuntungi waKarunga.
\v 9 Ano ngoli vamwe vavaYuda apa vakukuta dimutjima ntani nakupira kulimburukwa, ava tameka kughamba ghudona kulishongo kumeho ya mbunga. Paurusa ava shuvu ntani a ghupu varongwa kumwe naye, kushiingonona kumwe navo kehe liyuva mu nkona ya mashongo ya Tayiranus.
\v 10 Evi vyayendire kughuto mwaka mbiri, mukonda ashi navantje ovo vatungire mu Asia vaayuvhe nkango da Karunga va Yuda ntnai va Gereka
\p
\v 11 Karunga karughananga vitetu vyavinene mumaghoko gha Paurusa,
\v 12 makura nampiri shikeshe shakukukuyulita kumantjo ntani shikeshe sha kudwata pakutereka ovyo vyamukwato vavi twalire kuvaveli ntani mauvera ghavo ava tundire ntani mpepop dadidona davatundire.
\p
\v 13 Ano ngoli mwakalire vaYuda vakurapera ovo kava yendaurango mulivango. Vayitere lidina lya Hompa Yesusa Kristusa mpo ashi vakare nankondo mukufunda mpepo dadidona apa vaghamba, "Mulidina lya Yesusa ogho ayuvhita Paurusi, nakumurawira murupukemo."
\v 14 Mupristeli wamunene wava Yuda, walidina Skeva Akalire navana nta-mbiri ovo varughanineno vino.
\p
\v 15 Mpepo yayidona ayiva limburura, Yesusa namuyivha, ntani Paurusi nayivha; Ano ngoli anwe vare?
\v 16 Mpepo yayidona yakaliro mumukafumu ayi vavatukiri vakakuraperera nakuvafunda ntani nakuvaghupa nkondo na kuva toghona. Makura ava duka pandje shintjentja ntani vavo varemanine.
\v 17 Ovino kwayivhikire kwanavantje, vaYuda ntani vaGereka, ovo vatungiro mu Efeso. Vakalire naghoma unene ntani lidina lya HOmpa Yesusa valifumadekire.
\p
\v 18 Waro nka, vangi vavapuli vayire ntani vatongwenine ntani nakutapa vininke vyavidona ovyo varughanine.
\v 19 Vangi ovo varughanitiro vya ghupure vayitire mbapira davo ntani nakudishora kumeho ya kehe ghuno. Opo vavarwire mulyo wado, wakalire mayovhi dimurongo ntano gha vimalivha vya siliveli.
\p
\v 20 Mpo ngoli nkango da Karunga dakuhanine unene mundjira daunankondo.
\p
\v 21 Weno muruku Paurusa apa amanine virughana vyendi mu Efeso, atokolire mumpepo kupita muMekedonia ntani Akayia mundjira yendi yakuyenda ku Yerusalem; Aghamba, "Muruku yapo nakakalireko, nahepa waro kakenga ku Roma."
\v 22 Paurusa atumu vavateli vaviri ku Masedonia, Timotegjusi na Erastusi. Ano ngoli mwene akalire mu Asiya paka shirugho.
\p
\v 23 Pashirugho ntjoshinya kapi mwa kalire ntjorongani yayididi mu Efeso kuhamena kundjira.
\v 24 Mukafumu ghumwe wakushambura siliveli wa lidina Dematrighusi, ogho kashamburango siliveli yashishwi sha Artemis, Ayitire ngeshefa yayinene kuvashongauli.
\p
\v 25 Apongeke kumwe vakafumu vavirughana vinya ntani aghamba, "Vakafumu, mwayivha ashi mungeshefa yino atwe kurughana vimalivha vya vingi.
\v 26 Mwamona ntani nakuyuvha ashi, kapishi ku Efeso, ano ngoli kupita mu Asiya namuntje, vino Paurusa apampalikida ntani nakupirura vantu vavangi. Ghuye kuna kughamba ashi kundereko vakarunga ovo varughana namaghoko.
\v 27 Kapi tupu pana kara shiponga ashi lighulito lyetu kapi ngavali shana, Ano ngoli waro ashi naNtembeli yaKarunga wamunene Artemus kuvura ngayikare yahana mulyo, ntani unene wendi ngauya pira mulyo. Makura ghuye ngaya kombanita unene wendi, ghuye ovo varaperanga navantje, vakaAsiya ntani na Udjuni naghuntje."
\p
\v 28 Opo vaviyuvhire vino kwayulire na Ugara ntani nakulira, kughamba, "Wamunene ndje Artemus wava Efeso."
\v 29 Shitata nashintje kwakalire vana pambana, ntani vantu ava dukiri nalighano limwe mu ndjugho yavi danaghuka. Ava kwata vatumwa va Paurusa ovo kayendanga navo, Gayius na Aristakus ovo vatundiro ku Masedonia.
\v 30 Paurusa ashanine kungena mukatji ka mbunga, ano ngoli varongwa vamushwenikire.
\v 31 Waro, vamwe vavakalire vamu shirongo sha Asiya ovo vakaliro vaholi vendi vatumine mbudi mukumuromba ashi kapi angene mundjugho.
\p
\v 32 Vantu vamwe vayiyilire shininke shimwe, ntani vamweya, vambunga vakalire muli pambano. Ungi wavo kapi vayivhire ashi nke vayelire kumwe.
\v 33 Vamwe vamumbunga vakorangedilire Aleksander, ogho vatindikire kumeho vaYuda. Aleksander ayendita lighoko lyendi, mukushana kutapa likupopero kumbunga.
\v 34 Ano ngoli apa vakwatire lighano ashi akalire muYuda, navantje ava lili hambara vili mbiri naliywi limwe, kughamba, "Wamunene ndje Artemus wava Efeso."
\p
\v 35 Opo ayaimwenekidire mbunga kamutjangi wa doropa, aghamba, "Anwe vakafumu vamu Efeso, are mukafumu adiro kuyivha shitata sha Efeso ntjo mupunguli ntembeli ya Artemus wamunene nali fano lya wiro kutunda ku liwiru?
\v 36 Kumona makura ashi vino vininke kapishi kuvikananita mwatokora mukumwena ntani kundereko kurughana vya kuyenderera.
\v 37 Mbyo muna yita vano vakafumu kumpanguro ovo vahanashi vanawidi va ntembeli ndi vaku shwaghuli vakarunga wetu.
\v 38 Mpo ashi nange Demetrius ntani vaka fumu vavi shongaura ovo vana kara naye, vana kara nalirundiro kukehe uno, mpanguro dinagharuka ntani muna kara vapanguli. Vashuvenu vakurundire naumwavo.
\v 39 Ano ngoli nange munashana vininke vimwe, ngavitokoka mushigongi shapa veta.
\v 40 Ushiri atwe mushiponga twa kara shakuturundira kuhamena shiponga shana muntji. Kapi pana kara ntundiro ya lipiro kukuyuvha, ntani atwe kapi ngatuvhura kuvishingonona."
\v 41 Opo amanine kuvighamba vino, ahanaura lipongero.
\c 20
\cl Ruvambi 20
\p
\v 1 Muruku ndjorongani ayi shaya, makura Paul atumu varongwa vayende vaka tape makorangedo ku kwavo, ghuye aghamba nkango dendi dakuhulilira makura ayendi ku Makedoniya.
\v 2 Opo vayendire mudimukuda odo mpo vakaghambire kango dadingi dama korangedo kukwavo, ghuye akaya ku Greece.
\v 3 Muruku ro akakalireko makwedi matatu nkoko, ava tungu lighano ashi ndi vamuvyute va Jews apa arenkireshi ndi ayende ku Syria, makura atokora avyuke kupita mu Macedonia.
\v 4 Ava mutindikida ghuye ghure yira ku Asia kwakalire va sopater mona Pyrhus antundo ku Berea; Aristarchus na Secundus, kupakerera kutundilira ku Thessalonia vapuli; Gaius wamu Derbe; Timothy; ntani Tychicus na Trophimus wamu Asia.
\v 5 Ano ava vakafumu kwayendire kumeho yetu ntani vakatutatilire ku Troas.
\v 6 Atukayenda tutunde mu Philippi muruku rwamayuva ghamboroto yahana vifulito, mumayuva matano atuya kukwavo mu Troas. Omo motwakalire mayuva hambombali.
\p
\v 7 Muliyuva lyakuhoverera mushivike, opo va pongire kumwe vakutetawire mboroto, Paul aghamba kuva puli. Ghuye kwaghayalire atundepo kuliyuva lyakukwamako, makura ghuye akukundu navo dogoro shirugho shamatiku.
\v 8 kwakalire ramba dadingi mundjugho yakuwiru oyo vayendire vakaponge kumwe.
\v 9 Palikende kwashungilirepo mumati walidina Eutychus, ogho twakwatire turo unene, opo aghambire Paul shirugho shashire, oghu mukafumu wamwanuke, ghuye shimpe aralire, aghu kundjugho yaghutatu ntani avamudamuna ghuye anafu.
\v 10 Ngoli Paul ayendi aghurumuke, aghonona ghumwendi papendi, amu dingire ghuye. Aghamba ashi, "kapishi vimutoromokwe, kukwendi ghuno shimpe muyumi
\v 11 Mpo ayendire kuwiru shimpe nakutetaghura mboroto nakuyilya. Muruku opo aghambire navo
\v 12 shirugho shashire dogoro alikatoka atundupo. Avamuvyuta nkoko ogho mumati ghuye muyumi ntani vyava shengawidira ghunene.
\p
\v 13 Atwe ghumwetu atu piti kumeho ya Paul nashikepa atu ya mu Assos, Omo twaghayalire tuka murondeke muwato. Evi mbyo ashanine mwene kuruwana, mukonda ghuye kwaghayalire kuyenda parupdi nkoko.
\v 14 Opo akatuwanine mu Assos, atu mughupu tumu tware ghuye mushikepa mpovayendire ku Mitylene.
\v 15 Evi twatunda opo, mpo twakatikire liyuva lyakukwamako kwakukundama na shirudi sha Chios. liyuva lyakukwamako ava kundama pashirudi sha Samos, ngoli liyuva lyamuruku opo twayendire kushitata sha Miletus.
\v 16 Mpo Paul atokora kupita Ephesus, ndi kapishi akamane shirugho sha kukara mu Asia; ghuye akwangura akatike mu Jerusalem muliyuva lya Pentecost, ntjeni kuvura ngavitikitemo kuviruwana.
\p
\v 17 Muku tundilira ku Miletus atumu mukafumu ku Ephesus akanyite vakurona vangereka.
\p
\v 18 Opo ngoli vaya tikire kukwendi, ava tantere ashi, "anwe naghumwenu mwaviyiva, muliyuva lyakuhova olyo nalyatire mpadi yande mu Asia, omo kani karanga kehepano kumwe nanwe."
\v 19 Ame kani rughanenanga Hompa mukukufupipika na muruntjodi na mumahepeko, agha kagha tundilirango mukuvandera va Jews.
\v 20 Anwe mwayiva ashi me kapi namuhorekerako vimwe vyakumukwafa, ntani weni omo namutantilire mumbunga na kutunda mundi yenda mundi,
\v 21 Kungapipara kuva Jews navantje na Greeks kuhamena kukutezurura kumeho ya Karunga nakukara nalipuro mwa Hompa Jesus.
\p
\v 22 Ngoli kengenushi, ame kuna kuyenda ku Jerusalem, namutininiko wampepo, kapi nayivashi nke ngavi kantjorokerome kunya,
\v 23 Kwandi mpepo yakupongoka yina ngambipara kukwande ashi kehemuno mushitata muna kara mo mango namaghudito ghana kuntaterero mo.
\v 24 Mara kapi nakughayara liparu lyande ndinikare nashinka shanaghumwande, nkwandi ngani mane marumbatano na kumanita virughana ovyo natambura kwa Hompa Jesus, na kungambipara kunkango na ghuyerere wa Karunga.
\v 25 Ngoli kengenu, naviyiva anwe namuvantje, omo mukatji kenu ovo nayendire navo kuhamena kukayaghura untungi waliwiru, mukukenganka shipara shande kwato makura,
\v 26 Kutundapo nangambipara papenu namuntji, ame kwato ndjo kwakehe honde yamuntu.
\v 27 Ame navimweshi namuhupitiriko, mara me namuyuvhitira mpango nayintje ya Hompa.
\v 28 Kutundapo kukukunga naghumoye, mutakamite mbunga ntani omo yamuhorora mpepo yakupongoka mukare vakengeli, karenu varuti vangereka da Karunga, odo awana kuhonde ya mona wanaghumwendi.
\v 29 Naviyiva muruku rwaku yendame, mambungu ngaghaya mukatji kenu mara kapi ngagha mutupura mumbunga.
\v 30 Naviyiva nkashi mpindi mukatji kenu vamwe vakafumu ngava shapuka na kughamba vipempa ashi ngava waneko varongwa muruku rwavo.
\v 31 Mpongolishi takamitenu naku vhurukashi mwaka ntatu kapinashayeka kumukorangeda na kumurondora ghumwe mumwenu matiku namwi naliyuva lya maruntjodi.
\p
\v 32 Ntantani ame ngani mutapa kwa Karunga na kunkango dakunkenda yendi odo dakaro naghunankondo dokumukulika, nanwe ngamu wane upingwa kumwe nava vapongoko.
\p
\v 33 Ame kapi nanyenga Silver, Gold ndi mudwato.
\v 34 Anwe ghumwenu mwaviyiva ogho maghoko ghangamena vihepwa vyande ntani navihepwa vyavo vakaliro kumwe name.
\v 35 Mwanavintje evi namupa vyashihoninita omo muvhura kuvatera ovo vaghupiro ghunankondo okuno atwe kuna kuvhuraka, ntani omo ghuvuruka nkango odo aghambire mwene. kuwana matungiko gha mangi kutapa ntani mukutambura."
\p
\v 36 Muruku opo aghambire evino weno, atwire ngoro araperere navo kumwe navantje.
\v 37 Vavo ava lili shirir ntani vavo ava mudingiri Paulusi na kumu ncumita.
\v 38 Ava kara yira vana guvara mukonda ashi mbyo vinya va tantelire, ashi ghuye nka kapi ngava kamona shipara shendi, mpo vamutindikire ghuyee kushikepa.
\c 21
\cl Ruvambi 21
\p
\v 1 Apa twa kugaghunukire navho, nakupapwira, tukenge kuvyukilira kushitata shaKosi, muliyuva lyakukwama ko kushitata sha Rodeshi, ntani kutunda kunya kushitata shaPatara.
\v 2 Apa twa wanine shikepa shakuruta shiyende kuFenisiya, atu kayenda musheli munya tukasheyeke shikepa.
\v 3 muruku yakumona Saiprusi, kuyishuva kuruha rumontjo rwashikepa, gha tu yendi kuSiriya nakutulira paTiyira, oko shakadumpwitilire shikepa dimurongero dasho.
\p
\v 4 Kunyima ghatu kawana varongwa, ghatu kakara nkoko mayuva matano namaviri. Kupitira mumpepo yinya va pampirikidire Paulus ashi ndi kapishi a yende kuJerusalem.
\v 5 Opo ghakapwire mayuva ghetu ghakunya, a tuka tunda ko nakutwikira ruyendo rwetu, ntani navantje, navkamali vavo navana, ghavatu tindikida dogoro tuna ya rupuka mushitata. Makura gha tu tu ngoro kuntere yalifuta, ghaturaperere,
\v 6 nakukurekera nawa nakeheghuno. Makura ghatu perama mu shikepa, ntani vav0 ghava kavyuka kumundi.
\p
\v 7 Atwe makura atutwikiri ruyendo rwetu rwa kutunda ku Tirus, tuyende ku Putoremaisi. Makura atukukundu nava ghunyetu atukara navo liyuva limwe tupu.
\v 8 Liyuva lya kukwamako makura atutwikiri tuyende ku Kesareya. Atuyendi mumundi wa Filipusi, muyuviti wa mbudi ya ruhafo, ghumwe wa mbunga Kriste mwavanya vatano-nava viri, atukara kumwe naye.
\v 9 Ghuye kwakalire navana vava kadona vane vavadike ovo vakaliro nampepo ya ghuporofete.
\p
\v 10 Atwe shimpe momo mumayuva ngogho, makura amuya muPorofete walidina Agabus.
\v 11 ghuye kwaya tupu makura aghupu ruvwa rwa Paulus. Makura akumanga kumaghoko na kumaghuru ghendi makura aghamba ashi, "Mpepo yakupongoka kuna kutanta ashi, Mwenya ruvwa runo mongava kamuruwana ngoli vaJuda muJerusalema, Makura ngava kamutape mumaghoko ghava vahedana."
\p
\v 12 Opo twaviyuva vino, Kumwe naVantu ovo vakaliropo palivega makura atumutantere nakumukava Paulus ashi kapishi ayende kuJerusalem.
\p
\v 13 Makura Paulus avalimburura ashi, "Vinke vino muna kuruwana, Kuna kulira mudombite mutjima wande? Ame kwakuwapayikira, Kuyenda mudorongo, Ntani kwatokora mukufera mulidina lya Hompa Jesus muJerusalema;"
\p
\v 14 Opo twamonine ashi Paulus ana shena kutambura maghano ghavo, makura ava ghamba ashi, "Vipango vya Hompa vitikemo! Makura ava mwena.
\p
\v 15 Tupu papita mayuva gha masheshu, makura atu kuwapayikiri tukanduke tuyende ku Jerusalemu.
\v 16 Atuyendi kumwe navarongwa vamu Kesareya. Vavo avatutwara kumundi wa munasoni mukupurus murongwa ghumwe wa kuhova, oko tuka vhura kukara.
\p
\v 17 Opo twayatikire mu Jerusalemu, vaghunyetu ava yatutambura naruhafo.
\v 18 Liyuva lya kukwamako atuyendi kumwe na Paurusi kumundi wa Jakop, makura atukawana vakurona navantje va mbunga Kriste vanapongo.
\v 19 Opo amanine kuva kunda, makura ava tantere navantje ovyo aruwana Karunga muvahedana, muviruwana vyendi.
\v 20 Opo vayuvire vino, ava pandura na kufumadeka Karunga, makura Paul aghamba ashi, "Vaunyande, monenushi, gfhano mayovi ghava Juda vano vana karo nalipuro. Navantje kuna kundja valimburuke mu Veta.
\v 21 Vavo kwayuvha ashi, ove kuna kuronga va Juda ovo vatungo navahedana ashi vashuve veta da Moses na kuvatantera ashi kapishi varuwane vana vavo vavamati vya vamba, ntani kapishi vakwame nka vya mpo da vaJuda.
\v 22 Weni omo tuvhura kuruwana? Mbunga yavo yayinene kuyiya ponga opo vayuvha ashi kaghuya tiki.
\v 23 Ruwana ngoli vino yira momu tunakukutantera. Omuno mu nkara pamwe yetu munakara vakafumu vane ovo vaghano mughano.
\v 24 Yenda kumwe navakafumu vano mukakukushe mukare munakushuka, kavafutire vakavakurure huki davo damumutwe. Mposhi navantje opo vakamona vino kuva kaghamba ashi nane navintje ovyo vayuva vya kuhamena kukoye kapishi vyaushili. Mposhi navo vakamone ashi nane nove kutikitamo nawa-nawa veta.
\v 25 Ano ngoli vyakuhamena kuva pagani ovo vatabmuro lipuro, twava tjangera ntjangwatumwa ashi vana hepa kutunda kwavino vina kukwamoko, nakulyashi ndya dakudjambera kuva Karunga peke, nakulyashi nyama yina karo na honde, nakulyashi kehe shino shakukufera ntani vatunde kurushonda na runtjo."
\v 26 Makura Paulus mpo ayendire kumwe navakafumu, liyuva lyakukwamako makura av kukushu navantje vakare vanakushuka. Makura ava yendi muntembeli, vakapure ashi liyuva munke ngashi vhura kushaya shilika shavo sha ghukushuki mposhi kehe ghuno ngavhure kuyita ndjambo yendi ghagho mayuva shimpe nakupwashi.
\p
\v 27 Pepi nakupwa ghano mayuva matano-namaviri, makura vaJuda vamumukunda wa Asiya, ava mono Paulus muntembeli, makura avaturapo lipiro kukukyuvha mposhi mbunga yavantu vamuhomokere vamukwate.
\v 28 Vavo avaghamba naliywi lyakudameka ghunene ashi, "Anwe vakafumu va va Israeli, tuvaterenu. Ghuno mukafumu ndje anakutapo kumavango naghantje kuvantu navantje vakulimbe namuhoko wetu, na veta ntani na lino livhango. Shimpe nka, ghuye kuyita vaGereka muno muntembeli aya nyateke lino livango lyakupongoka.
\v 29 "Pamuhovo vavo kwa monine Torofimus waku Efeso kumwe naye mushitata, makura ava ghayara ashi ndje amuyitiro vaye kumwe mu ntembeli.
\v 30 Shitata mudima amukara ndjorongani, vantu avaduka kumwe va kwate Paulus. Makura ava mukokere pandje yantembeli kumwe nakughara mavero.
\p
\v 31 Tupu vahomoka ashi ndi vamudipaghe, nane mbudi yina katika kare kwa mukurona wava kavita liyovi wava Roma ashi Jerusalemu mudima mundjorongani yinakara
\v 32 Ghuye akwangura kutantera vakavita nava pititi vava kavita lifere vaduke ko oko vapongire. Opo vamonine mukurona kumwe navakavita vendi, makura ava shagheke kutoghona Paulus.
\p
\v 33 Mukurona wava kavita makura aya amukwata Paulus, aghamba ashi vamumange na mauketanga maviri. Makura amupura ashi overe ntani vinke wadjona.
\v 34 Makura mbunga ayivareke kuyiyira vano mwapeke ntani ovanya mwapeke. Mukurona wava kavita kapi avhulire kuwana ushili mukonda ya muyoyo wa ghunene, makura aghamba ashi Paulus vamutware mukamba.
\v 35 Opo vayatika pashirondero, makura ghuye ava mudamuna vakavita mukonda ya ndjorongani yaVantu.
\v 36 Mbunga yavantu ayiva kwama kumwe nakughamba naliywi lya kudameka ashi atundemo, "kamutwarewnu!"
\p
\v 37 Tupu varenka ngoli ashi ndi vangene mukamba, ghuye apura mukurona wakavita liyovi ashi, "Kuvhura ghuvi mpulitire nighambe nove nd?" Mukurona wa vakavita amupura ashi," wayiva kughamba ruGereka ndi?"
\v 38 Nane kapishi ove ghunya muEgipite aka yitiro ndjorongani mbyo atwalire vakorokotji mayovi mane vavakafumu varudipayi mumburundu?"
\p
\v 39 Paulus alimburura ashi," Ame nimuJuda, kwatunda kutaruso shitata sha mukilikiya. Ame wamvharerwa ya shitata osho shafumano ghunene. Nakukanderere, mpeko mpito nighambe kwavano Vantu."
\v 40 Makura mukurona wavakavita amupa lipulitiro, Paulus akayimana pashirondero akava vantu nalivoko. Opo vamwenine teete, makura aghamba navo muliraka lya ruHebeli. Aghamba ashi,
\c 22
\cl Ruvambi 22
\p
\v 1 Vaunyande na vashetu, teghererenu kulitokoro lyande olyo nganidira kumutantera."
\v 2 Mbunga opo yamonine Paurusa kuna kughamba kukwavo muliraka lya ruHebeli, mpo vamwenine. akura aghamba,
\v 3 Ame nimu Juwishi, kwandjitira mu Tarusis ya mu Silias, ngoli mbyo nakurongera momu munkurumbara yino kumbadi da Gamaliye. Ame kwampa Veta kutwara mundjira ya vashetu. Ngoli ame nakara nalitokomeno mwa Karunga, yira moomu tupu munakara nwe namuntji.
\v 4 Nahepikire ndjira yino kumfa, mukumanga na kuvatura mudorongo vakafumu na vakamali,
\v 5 kutwara mulitokoro lya varuti nava kurona. Ame nawanine ntjangwa tumwa kutundilira kukwavo ku vaunyetu mu Damascus, ntani mbyo nayendireko mukukavashimba vayakare mumango muJerusalemu nakuvahepeka.
\p
\v 6 Evino kwashorokire mpopo nayendilire pepi tupu na Damascus, kuviha vya shitenge yuva apaya limoneko lya shite shaliyuva kutundilira muUntungi waliwiru makura ashitameke kutwedera papande.
\v 7 Mpo nawelilire palivhu makura aniyuvhu liywi kuna kughamba kukwande, 'Saul, Saul, vinke ghunakuhepekera me?'
\p
\v 8 Mpo nalimbwilire, 'Ove are, Hompa?' Aghamba kukwande, 'Ame Jesusi wamu Nazareti, oghu ghuna kuhepeka.'
\p
\v 9 Ovo vakaliro name vamonine shite, ngoli kapi vayuvire liywi lyo gho aghambiro kukwande.
\v 10 Ani ghamba, 'Vinke niruwana, Hompa?' Hompa mpo aghambire kukwande, 'Shapuka ghuyende mu Damascus. Omunya movakakutantera navintje ovyo ghuvura kuruwana.'
\v 11 Ame kapi navulire kumona mukonda ya shite shinya shankondo, makura ava mpititiri ovo nakalire navo, aniya mu Damascusi.
\v 12 Munya ani kawana murume walidina Ananiasi, murume wamulimburukwi kutwara muVeta na vighamba vyaviwa vya vaJuda ovo vatungiro munya.
\v 13 Aya kukwande, ayimana kwande, na kughamba, 'Muunyande Saul, wana kumona koye.' Muvili ndjoyinya animumono.
\v 14 Makura mpo aghambire, 'Karunga wavashetu anakughorora mukuyiva shitambo shendi, mukumona vahungami, ntani nakuyuva liywi lyendi linakutundo mukanwa kendi.
\v 15 Mposhi ngaghungambipare viruwana vyendi kukehe muntu kutwara omu ghunavimono na kuviyuva.
\v 16 Vinke nka unakutaterera? Shapuka, wana likusho, na kukenita ndjo doye, muyita pa lidina lyendi.'
\p
\v 17 Kutundapo navyukire kuJerusalemu, opo nakandilire muNtembeli, avishoroka ashi kwampire limoneko.
\v 18 Ani mumono kunakughamba kukwande, 'Kwangura na kutunda muJerusalemu, mukondashi kapi vatambura ghungambi woye wakughamena kwande.'
\v 19 Ani ghamba, 'Hompa, vavo naumwavo vayivire ashi ame nakwatire na kutoghona ovo vapuliro mumoye mukehe lipongero.
\v 20 Opo yatekire honde ya Stefanus mukareli woye, Ame name nayimanine kumwe nakukwatitako, ntani napititire vatokoli ovo vamudipaghiro.'
\v 21 Ngoli aghambire kukwande, 'Yenda, mukondashi ame nganikutuma kughurere ku vaHedana.'"
\p
\v 22 Vavo vamuteghelire dogoro aghamba vino. Makura ava yiyiri na kughamba, "Atundepo pantunda yalivhu ghunyetu wakufana weyo, vyavyo kapi vinahungama ashi aparuke."
\p
\v 23 Aka vahokwere kuyiyira weyo, na kutapa matokoro ghavo, na kuvhukuma mbundu mumpepo,
\v 24 mukurona wavakavita mpo arawilire Paurusi mukumuyita kughuto. Araghura ashi vamupuraghere nakumuhepeka, mposhi mwene aviyive ashi vinke vanayiyiriri kukwendi mundjira yinya.
\p
\v 25 Opo vamanine kumumanga na marughodi, Paurusi aghamba kulirenga olyo lyayimanino pepi naye, "Vyapulitira muveta mukuhepeka mukafumu wa muRomeni ntani oghu adiro kupita mumasheteko ndi?
\p
\v 26 Lirenga opo lyaviyuvire vino, mpo ayendi kwa mukurona wavakavita akamutantere, nakughamba, "Vinke ghunakushana kuruwana? Mukafumu ghuno mvharerwa yendi ku Roma."
\p
\v 27 Mukurona wavakavita aya nakuyaghamba kukwendi, "Ntantere, ove ne mvharerwa yoye ku Roma ndi?" Paurusa aghamba, "Nhii."
\p
\v 28 Mukurona wavakavita alimburura, "Ame kwawanine ghuhameni wande washirongo na maliva ghamangi." Ngoli Paurusa aghamba, "Ame kwandjitira mu Roma."
\v 29 Makura mukafumu ogho ayendiro akamupuraghere amushuvu wangu wangu. Mukurona wakakavita naye akalire naghoma, apa adimbulire ashi Paurusa mvharerwa yendi mu Roma, mukondashi ghuye amumangire.
\p
\v 30 Muliyuva lyakukwamako, mukurona wavakavita aholire kuyiva ghushiri ghakughamena kumarundiro gha va Juda' vatambitire Paurusa. Makura amumangurura nakutantera varuti kurona rambangako nambongarero nayintje vagwanekere. Makura mpo ayitire Paurusa kumwe nakuya mutura mukatji kavo.
\c 23
\cl Ruvambi 23
\p
\v 1 Paurusa anwiki mbunga yavampititili nakughamba, "Vaunyande ame naparuka kumeho yaKarunga muuwa dogoro namuntji."
\v 2 Mupristeli wakuwiru Ananiyasi mpo atantilire ovo vayimanino pepi naye vamushepure kukanwa.
\p
\v 3 Makura Paurusa mpo aghambire kukwendi, "Karunga ngamushepura, anwe makuma vakwita yayikenu. Ghuna shungiri ghumpangure pa veta, mara ove ghunavatuka veta pakurenkashi vantoghone mukukulimba na veta?"
\p
\v 4 Ovo vayimanino pepi naye avaghamba, "Ngoli mo watukanga muPristeli wamunene waKarunga?"
\p
\v 5 Paurusa aghamba, "Kapi nayiva ashi ghuye muPristeli wamunene. Mbyevi vyatjangwa ashi nakughamberashi mumudona mupangeli wavantu woye."
\p
\v 6 Opo Paurusa amonine ashi ruha rumwe rwavapanguli vasadukayi ntani navamwe vafalisayi, a yighiri muvampititili, vaunyande ame muFalisayi, mona vafalisayi. Mukondashi ame nakara nalihuguvaro lyalivhumbuko lyavafe mbyo munakumpangwira."
\v 7 Opo aghambire vino likutatano mpo lyatamikire pakatji kavafalisayi navaSadukayi, makura mbunga ayikugaunuka.
\v 8 Mukondashi vaSadukayi vaghambire ashi kudereko livhumbuko lyavafe, kudereko vaEngeli, nampepo shi, ano ngoli vafalisayi vavo vavipulire navintje.
\p
\v 9 Makura apa kara muyoyo waunene, vamwe vashongi matjangwa vahaminine kuvafalisayi ava yimana nukukanana ashi kwato udona ogho ghunakaromo mwandjeghu mukafumu. Nkwandi mpepo ndi vaEngeli ana ghamba navo?"
\v 10 Apa tameke muyoyo waghunene, mukondi wavakwayita akalire naghutjirwe ashi Paurusa kuvhura vamukupapawire makura atantere vakwayita vayende vakamughupepo kunkondo mukatji kambunga yavampititi nakumutwara mukamba.
\p
\v 11 Mumatiku ghakukwamako Karunga ghayimana pepi naye nakughamba ashi, "kapishi ghukare naghoma, moomu wakangambipalire muJerusalema namuRoma."
\p
\v 12 Opo lyakire, vamwe vaJuda vatulirepo mughano waunene nakulyashi nakunwashi kehe vino dogoro vamudipaghe Paurusa.
\v 13 Vakalire vakafumu kupitakana dimurongo ne ovo vatuliropo mughuno ghuno.
\v 14 Ava yendi kuvaPristeli vavanene navakurona nakughamba ashi, "Atwe tunaghana mughano waghunene, nakulyashi kehe vino dogoro ngatumu dipaghe Paurusa.
\v 15 Weno renkenu vampititili vatape mbudi kumukurona wavakwayita vamuyite kwenu, yira anwe munahoro kuyamupuraghera vyakuhamena kunkango dendi. Atwe kwetu nani tunakuwapayikiri mukumudipagha kumeho ayatikeko kuno.
\p
\v 16 Mara mona mughunya Paurusa wamumati aviyuvu ashi vavo kunakukonga, makura mpo ayendire nakukangena mukamba akavimutantere Paurusa.
\v 17 Paurusa ayita ghamwe wavakwayita nakumutantera ashi, "Twara ghuno mwanuke wamukafumu kwampititili wavakwayita, mpovili ovyo ana shana kukamutantera."
\v 18 Makura mukwayita ogho mpo amuyitire mwamuke wamukafumu nakumutwara kumukurona wavakwayita nakukamutantera, "Paurusa mukadorongo anandjito mbyo anarenke niyite ghuno mwanuke kukoye. Anakara nambudi anahoro kumutantera.
\v 19 mpititili wavakwayita amuyita kulivango lyakumpengi nakumupura, "Vinke ovyo ghunashana kuntantera me?"
\v 20 Mwanuke wamukafumu aghamba ashi, "vaJuda vanakuyuvu vayakurenkeshi ngautware Paurusa yona kumatimbi, yira ove ghuna shano kukamupurughura vyakuhamena kunkango dendi.
\v 21 Washamutapa mukondashi mpovali vakafumu vakupitakana dimurongo ne ovo vana kumutaterero. Vavo kunakughana ashi nakulyashi ndi, vanwe kehe vino dogoro apa vamana kudipaha Paurusa. Nampili weno vavo vanakuwapayikire, mukutaterera lipulidiro kukoye."
\v 22 Makura mupititili kurona wavakwayita a murenke mwanuke ogho akayenda, kuruku yakumupa veta. "Washavitantera kehe ghuno ashi ghuna yavirapota vino vinke kukwande."
\p
\v 23 Makura amuyita kuvakwayita vaviri nakuvatantera ashi renka vakavita mafere maviri akuwapayikire kuyenda ghure dogoro kuKasareyi, ntani dimurongo ntambiri davarondi tukambe, ntani mafere maviri ghavakafumu vamaghonga. Kumushapuka paviri yaUtatu yamatiku."
\v 24 Shimpe avatantere va wapayikireko shikorama osho ayaronda Paurusa vamutware akatike nawa-nawa kwaFelikisa mpititili.
\v 25 Makura mpo atjangire ntjwangwa-tumwa ya weno:
\v 26 "Klaudiusi Lisiyasa kumufumadekwa mupangeli wamunene Felikisa, kuna kukumorora.
\v 27 Oghuno mukafumu vamukwatire vaJuda vashanine vamudapahe opo nayire kwavo navakwayita mpo vamurupwitiremo, kutunda apa namuyiva ashi ghuye ghumwe wamvharerwa yavaRoma.
\v 28 Nahoro kuyiva ashi vinke ovyo kavamurundilire, mpo namutwalire kuvampititili vavo.
\v 29 Nakayuvire ashi vamughayalilire mapuro kughamena kuVeta yavavene, mara kapi pakalire ghundjoni ogho ghumutwalidiro kumfa, ndi kumugharera mudorongo.
\v 30 Makura mpo vaya rapotire kukwande ashi pakalire ghunkore kuhamena ghuno mukufumu, mbyo namutumine pa wangu-wangu kukoye nakutantera varapoti vendi navo ngava yite maghumbangi ghavo kumeho yoye. Karenupo nawa."
\p
\v 31 Vakwayita mpo valimburukire kuveta davo. Vamughupire Paurusa nakumuyita matiku ngaghanya kwaAntipatilisi.
\v 32 Liyuva lyakukwamako, shingi sha vakwayita kwashuvire vakafumu vatukakambe vayende naye vavo vavyuke kukamba.
\v 33 Opo vakatikire vakafumu vatukakambe kuKesareya vakatape ntjangwa-tumwa kwaNguuru, makura mpo vakamuneghedire Paurusa kukwendi.
\p
\v 34 Opo Nguuru avarwilire mbapira tjangwa yinya, mpo apulire ashi ghuye Paurusa kushirongo munke atundire, Makura opo ayuvhire ashi waKusilisiya,
\p
\v 35 mpo aghambire, "Kuniyayuva mwamunene opo vaya varapoti voye kuno." Makura atapa linangwiro veta yakumupungura muNkurumberegho yalipangero yavaHerodesa.
\c 24
\cl Ruvambi 24
\p
\v 1 Kuruku ya mayuva matano, Ananiyasi mupristeli wamunene, kumwe na matimbi, na munaveta ghumwe walidina Teturusias ava yendi kumwe. Vano vakafumu kwashimbire vaka rapote
\v 2 Paurusi anayimana kumeho ya nguuru, Teturusi a tameke kumurundira nakughamba kwa nguuru, "Mukonda yoye ove atwe tunakara mumpora yayiwa, ntani ogho ukonentu ghoye wayita liwapeko mushirongo shetu,
\v 3 makura navintje vino kuviipandwira na kutambura navintjeya ovyo warughana, mpandu shiri yayinene Felix.
\v 4 Kapi nashana nikuhepekere shirugho shoye, Ame kuna kukukanderera koye mu nkenda yoye mu kutuyuva atwe nawa-nawa.
\v 5 Atwe tuna wana ghuno mukafumu mukukara ghulina ghumwe ogho ayititangopo navantje vaYuda mukehe vininke vya mu Udjuni mudima kuva pristeli ovo vapiliro kuva kwatitako.
\v 6 Ghuye ashetekelireko muku kondjita anyateke ntembeli, makura atwe atumukwata.
\v 7 Ano ngoli Lisa, munamberewa ayire nakuyamughupa mumaghoko ghetu ku nkondo nakurawira ovo vamurundira vaye koye.
\v 8 Ruvede va pulire Paurusi kuhamena kumaghudito naghantje, ngaukara nalikurongo lyakuhamena kuvininke navintje ovyo tuna kumu rundira."
\v 9 VaYuda navo vakupakelire mukurundira, nakughamba ashi olyo lirapoto mughuhunga linakara.
\p
\v 10 Ano ngoli shirugho osho nguuru atwenyidire Paurusi mukughamba, Paurusi alimburura, "Ame naviyuva ashi mwaka dadiyingi muna pangura na dino dimuhoko, ntani ame nahafa mukufaturura naghumwande ku kwenu.
\v 11 Anwe kuvhura kukuronga pa naumwenu pa hana kughupa shirugho sha mayuva murongo namurongo namayuva maviri ntjene ame kuna kukanduka ni karaperere mu Yerusalema.
\v 12 Shirogho osho vaka ngwanine muntembeli, ame kapi natangulire nakehe uno, ntani ame kapi na sha ngumwine mbunga, ndipo mu Sinagoge, ndipo munkurumbara.
\v 13 Vavo kapi vavineghedire ku koye kulirundiro vavo kuna kuntura nikare unkore name.
\v 14 Mara ame kuna kutongonona vino kukoye, ashi mukutwara mundjira oyo vayita lihanguro, mundjira yimwe tupu ame na tambura Karunga wetu wa kumeho. Ame navipura navintjeya ovyo kukwama na veta ntani navyo vatjangire va Porofote.
\v 15 Ame nakara nalihuguvaro lya kukufano mwa Karunga yira ndjeghu mukafumu, ashi ngakukara livhumbuko lya tunavantje vapuli navanandjo.
\v 16 Makura ame kehepano kukambadara mukurenkera ashi kapishi nikuyuve udona kumeho ya Karunga ntani navarwana vakukukarera.
\v 17 Weno kuruku rwa mwaka dadiyingi, mpo nayire niya tape ndjambo mu shirongo shande, ntani nakuyakarerapo ndjambo.
\v 18 Shirugho osho navirughana ovyo, muYuda ghumwe wa mu shirongo sha Asiya aya ngwanine me munda kunaku wapayika shilika shalikenito mu ntembeli kaposhi walye mu mbunga ndipo mundjoronngani.
\v 19 Vano vakafumu kwawapelire mukukara kumeho yoye weno nakukurundira, nangeshi vavo vanakara navininke.
\v 20 Ndipo, ghuno mukafumu umwe tupu ana hepa kughamba vya vidona ovyo vana wana mu mwande shirugho osho ame nayimana kumeho ya mpititi ya vaYuda.
\v 21 Nkwandi vya kuhamena kuvininke ovyo na yighilire pandje shirugho osho nayimanine pa katji kavo, 'vyakuhamena kulivhumbuko lyavafe mbyo nayimanene mumpanguro kumeho yenu namuntji."
\p
\v 22 Makura Felix, ogho va varekilire vya kuhamena vya ndjira, arundurura ovyo ayuvhire. Ghuye aghamba ashi, shirugho osho Lisiyas murauli a ghurumuka mu Yerusalema, ame kunitokora osho shirapota shenu.
\v 23 '"Makura avamurawiri nava kavita ashi Paurusa ana hepa ntani kukamutura munda ya dorongo yayinene, ano ngoli mukurenkera ashi vamwe vawane limanguruko mukurenka ashi pavaholi ovo vavatera mukuya karera kovyo ana hepa.
\p
\v 24 Kuruku ya mayuva Felisi aka vyuka na Durusila namukamali wendi ghuye kwakalire muYuda, ntani amutumine kwa Paurusi ntani akayuva mumwendi vya kuhamena kulipuliro lya Yesusa Kristusa.
\v 25 Ano ngoli shirugho ntjosho Paurusi kapuraghere kumwe naye vya kuhamena ghuhungami kukukunga naghumoye nakukara mupanguli Felisi aya kara naghoma nakughamba ashi kayende tundapo mpopano shirugho osho ame nakara naruvede kunyima ya shirugho ame ngani kutumina koye.
\v 26 Pashirugho ntjosho ghuye kwakalire nalipuliro kwa Paurusi kwatapa maliva kwendi makura ghuye amutumini nakughamba naye.
\p
\v 27 Ano ngoli shirugho osho mwaka mbiri dinakapita Posiyus Festusi ayakara nguUru munyima ya Felis ano ngoli Felisi ashanine kuhamena kuva Yuda makura Paurusi mpo amushuvire mumango.
\c 25
\cl Ruvambi 25
\p
\v 1 Weno Festus aghaya ngene ruha rwa shirongo, kuruku rwa mayuva matatu, ghuye ayendi atunde Caesarea dogoro ku Jerusalema.
\v 2 vakurona vavanene vava Pristeli na va Juda vamakuto ghunene ava mutulilimo Paurusa marapoto, mpo vapurayire Festus kamangudu-
\v 3 mpo vamu pampilikidire ghuye a hame kwavo na Paurusa-amurawire ayende kuJerusalema, mposhi vavo kwakuwapayikilire mukumushondavera vamudipaghe mundjira.
\v 4 Festus alimburura ashi Paurusa kuna kumutura ku Caesarea, ntani nka ghuye paghu mwendi nko ngayenda munkwangu."
\v 5 Mpo ngoli ashi, ovo vana kuvura," ghuye aghamba, "vayende kumwe natwe. Ntjeneshi mpolili lipuko koghu mukafumu, mukamurapote.
\p
\v 6 Festus kapi adiyamine pamayuva ntanntatu ndi murongo naye nko kuyenda kuCaesarea, liyuva lya kukwamako aka shungira muli puna lya Upanguli nakurawira vayite Paurusa kukwendi.
\v 7 Opo ayatikire, vaJuda vamu Jerusalema vayimanine pepi, nakuyita marapoto gha nkondo unene ano ngoli kapi akalire na Umbangi waushiri.
\p
\v 8 Paurusa akupopere naghumwendi nakughamba ashi, "Ame kapi narughana undjoni kudi muragho dava Juda ndi Tembeli ndi Caesar."
\p
\v 9 Mara Festus ashanine awane mfumwa kuva Juda, mpo alimbwilire Paurusa na kughamba ashi," Ghuna shana kuyenda kuJerusalema ngani kakupangure ame kuhamena vininke vino?"
\p
\v 10 Paurusa agahmba, "Ame kuna yimana kughuto wa mpanguro yalipuna lya Caesar nko vampangwira ame. Ame kudereko vaJuda nadjonena, yira moomu waviyiva vene nove.
\v 11 Mpili ndi ngoli ntjene ashi mpolili lipuko narughana olyo kumpa matengekero akushetakana na mfa kapi nakushwena mfa. Mara ntjene ashi virapota vyavo vinadongonoka, kudereko ogho antapo mumahoko ghavo. Ame naturamo lishungido kwa Caesar."
\p
\v 12 Apa amanine Festus kutimwitira nava mpititi, ghuye alimburura, "ove ghuna shungido Caesar. Kwendi nko ghuyenda!"
\p
\v 13 Kuruku tupu rwa mayuva, Hompa Agrippa na Berinisi ava yatiki ku Caesarea pa veta vaya dingure Festus.
\v 14 Muruku vavo vana yakara mayuva ghamangi, Festus anegheda shirapota sha Paurusa kwa Hompa; mpo aghambire, mukafumu ghumwe mushuvire kuno kuruku muliyendito lya Felix ghuye mudorongo.
\v 15 Opo nakalire ku Jerusalema, mukurona wava Prisiteli na vakurona vava Juda mbo vaya murapotiro kwande mukafumu, mpo vapulire ashi awane matengekero ghakumupa undjoni ghuye.
\v 16 Ani valimburura ashi kapishi mpo yaVaroma kutapa ogho varapota kovo vamurapoto kumeho ghuye vahana kumupa ruvede aku popere naghumwendi kovo vamurapoto.
\v 17 Makura ngoli, opo vayire kumwe kuno, kapi nakukatakatire, liyuva lyakukwamako mpo naka shungilire mushipuna sha kupangwira, Ame anirawiri vamuyite.
\v 18 Opo vashapukire ovo vamurundiliro, kudereko ovyo namonine ashi ndi ngo udona wendi.
\v 19 Nani vavo, vakara kare nadimutangu daku hamena mapuliro ghgavo gha kuhamena Jesusa ogho afiro, akupitangwidire Paurusa ashi muyumi.
\v 20 Ame kapi nayivire nawa nawa ashi weni nikona-kona shirapota, mpo namupulire ntjeneshi kuvura ayende kuJerusalema vaka mupangwireko kuhamena ovyo vamurapota.
\v 21 Makura Paurusa opo atuliremo lishungido vamuture mudorongo ataterere litokoro lya Hompa, ani mutantere vamuture mudorongo dogoro nganimutume ku Kalisayi."
\v 22 Agrippa aghamba kwa Festusi, "Name nashana kuterera kwandjeghu mukafumu." "Yona," Festusi aghamba, "kuumuyuva."
\p
\v 23 Muliyuva lyakukwamako, Agrippa na Berinisi kwayire navilika vyavingi, kwayire mundjugho pongero navakurona vavakwayita na vakafumu vamulyo munkurumbara. Opo Festusi aghambire veta, Paurusa vamuyite kwavo.
\v 24 Festusi aghamba "Hompa Agrippa, nanwe namuvanje vakafumu munakaro pano natwe, munamumono ghuno mukafumu, nayintje mbunga yava Juda kwandjitire mu Jerusalema namomu nka, ntani nka vanayiyiri kwande ashi kapishi aparukenka.
\v 25 kani kushongereko ashi kudereko ovyo karuwana vyavidona vyakumutwalidira kumfa, mara mukonda ayamonikire kumatimbi, mbyo natokora kumutuma.
\v 26 Mara kapi nakara nakehevino vyakungambipara nitjange kwa Karunga wande. Koyino konda, namuyita koye, kwapentjoye Hompa Agrippa, mposhi niwaneko vyavingi vyakutjanga kuhamena shino shirapota.
\v 27 Kwandeko ame ndi panderepo konda yakumutulira mudorongo nakumupa undjoni."
\c 26
\cl Ruvambi 26
\p
\v 1 Agrippa kwa ghambire kwa Paurusa, "Ghuna hepa kughamba pa naumoye." Makura Paurusa a honyonona lighoko lyendi nakukupopera mwene.
\v 2 "Kuna kukumona naumwande ruhafo, Hompa Agrippa, mukutura maudito ghande kumeho yoye namuntji mukukakananita marundiro naghantje ghava Juda,
\v 3 Shinenepo mukonda ove mukonentu mumpo ya vaYuda nayintje ntani mapuro. Mpo ngoli nakukushenga undjuve nawa-nawa.
\p
\v 4 Ghushili, vaJuda navantje vayiva omo natungire kughudinkatu wande mumuhoko wana ghumwande ntani kuJerusalema.
\v 5 Vayivire kuhamena kwande kutunda kuntamekero, ntjene vana vipanda kuvatanta, ashi natungire yira muFalisayi, ruha rwakudira ghufeke kughu kareli wetu.
\p
\v 6 Weno nayimana pano muku mpangura mukonda yalihuguvaro lyande mulitwenyidiro arughana Karunga kuva shetu.
\v 7 Lino litwenyidiro ashi marudi ghetu ronambiri gha huguvara mukuwana paku mukarera Karunga mughushiri matiku na mwi, ntani mulihuguvaro lino, hompa, ashi vaJuda kuna kundundira.
\v 8 Vinke vina kumuditoperera anwe vahapuli ashi Karunga ngarambwita vafe?
\p
\v 9 Weno mughushili, Ame naghumwande naghayara ashi nakona kurughana vininke vyavingi mukukananita lidina lyaJesusa waku Nazaretha.
\v 10 Narughanine vino muJerusalema. Natapitilire mudorongo vantu vakupongoka vaKarunga kunkondo nawanine kutunda ku vaPristelki vavanene; ntani apa vava dipaghire, Ame naku vakwatitako shi mukuvakanana vavo.
\v 11 Navapire shitarafa rukando rwarungi mushinagoge nayintje ntani nashetikire kuvatininika vavo vakufinge. Nagarapire unene muku vakananita vavo ntani nava hepekire nampiri kuvitata vya ntunda virongo.
\p
\v 12 Apa narughanine vino, nayendire kuDamascusi nankondo ntani naveta dakutunda kuvaPristeli vavanene;
\v 13 Ntani mundjira yande yakuyenda ko, metaha, hompa, namonine shite muliwiru osho shatemino kupitakana liyuva, shateminine natuvantje name ntani vakafumu ovo vayendiro name.
\v 14 Apa twawelilire natuvantje palivhu, Nayuvire liywi lina kughambo kwande olyo lyaghambiro muliraka lyaRhebeli, Sauru, Sauru, vinke una kuhepekera? udito shiri ove mukutanga Karunga wavipempa.'
\p
\v 15 Makura mpo naghambire, 'Ove are, Hompa?' Hompa alimburura, 'Ame Jesusa ogho ghuna kuhepeka.
\v 16 Weno shapuka nakuyimana pamauru ghoye, mukonda ya shitambo shino namoneke koye, muku kuhoroghora ove ghukare mukareli ntani mbangi kutwara kuvininke ovyo nikunegheda kunyima ya shirugho;
\v 17 ntani kuni kupopera kuvantu ntani kuvapagani oko naku kutuma,
\v 18 Ghuka mahure mantjo ghavo ngani naku vatjindja vatunde mumundema vayende mughukenu ntani kutunda mumpangera yaSatana vayende kwaKarunga, mposhi vana kona kuwana kwaKarunga lighupiropo lya ndjo ntani lipingo olyo nivapa vakupongore na lipuro mumwande.'
\p
\v 19 Mposhi, Hompa Agrippa, kapi nadili kulimburukwa kulimoneko lya muwiru;
\v 20 Ano ngoli, pamuhovo kovano muDamascusi, ntani kuJerusalema, ntani kupitira mushirongo shava Juda, ntani nka kuvapagani, navapire mbudi ashi vakushighure nakukutjindjira kwaKarunga, kuruwana viruwana vyaviwa vyaku kushighura.
\p
\v 21 Evino vayititirepo vaJuda ava nkwata muntembeli na kusheteka kundipagha ame.
\v 22 Mpo ngoli nawana livatero lya kutunda kwaKarunga dogoro namuntji, ntani nayimana na kutapa ghumbangi kovi vyavisheshu ntani vyavinene kuhamena navimweshi vyavingi vyakupitakana vaporofete ntani Mosesa ovyo vaghambire ashi kuvishoroka-
\v 23 Ashi Kristusa kwahepa, ntani nakukara wakutanga kurambuka mumfa, ghuye kwayuvita ghukenu kuvantu vana ghumwetu ntani kuvapagani.'
\p
\v 24 Paurusa apa amanine kukupopera, Festus aghamba na liywi lya kuyeruka, "Paurusa, ghuna piyagana; makushongo ghoye ghamanene ghana kupiyaganeke."
\v 25 Ano ngoli Paurusa aghamba, "Kapi napiyagana, muntu wamuwa Festus, ame kuna kughamba nkango daghushiri ntani kuyuvika mumpanguro.
\v 26 Hompa ayiva kuhamena vininke vino; ntani ame kughamba naye nahana ghutjirwe, ame kuna kungambipara ashi navimweshi evi vyahoramo kwendi; ovino kapi vavirughana muhuka.
\v 27 Mwapura vaporofete ndi, Hompa Agrippa? Naviyiva ashi wapura."
\v 28 Agrippa aghamba kwa Paurusa, "Mushirugho shashifupi kughu ngambipara ame ntani nakuntura ame muKriste?"
\p
\v 29 Paurusa aghamba, "Ame kuraperera kwaKarunga, ashi nampili mushirugho shashifupi ndi shashire, kapishi ove tupu, ano ngoli navantje ovo vana kundjuvo namuntji, kuvakara yira ame, vahana maghuketanga ghano gha mudorongo."
\v 30 Makura hompa ayimana, Nguuru, na Berenike naye, ntani novo vashingiliro navo,
\v 31 Apa vatundire mundjugho-pongero, vaghambire kwana ghumwavo, "Mukafumu ghuno kwato vyakumutwalidira kumfa ndi vyakumupandita."
\p
\v 32 Agrippa aghamba kwaFestus, "Mukafumu ghuno ndi vamu mangwilire ayende nange kapi a tongonona kwaCaesar."
\c 27
\cl Ruvambi 27
\p
\v 1 Apa kara matokoro ashi tuyende ku Italia nashikepa, vavo ava tapa Paurusa nava kadorongo kwa mukurona wava kavita walidina Julius waHompa wa Roma.
\v 2 Aturondo mushikepa tutunde ku Adaramiti mposhi tukasheyeke kumayenga ghamanene ghaku Asiya. Atuyendi kulifuta Arisitarekusi wa Tesalonika mu makedoniya ayendi kumwe natwe.
\v 3 Liyuva lya kukwamako atuya tiki mushitata sha Sidoni, oko Julius akatekulire Paurusa naghunongo ntani akatura vaghunyendi mulipakero mbili lyaliwa.
\v 4 Kutunda opo atuyendi kulifuta ntani atuka sheyeka ku Kipurusi, pepi na Shindi, mukonda ashi likundungu lya tukondilire.
\v 5 Opo twavindakanine lifuta tupitakane Kilikiya na Pamufiliya, atu kasheyeka ku Mira, shitata sha Lisiya.
\v 6 Nkoko, vakavita ava kawana shikepa shatundiro ku Alexandria shiyende ku Italia. Vavo ava turondekemo.
\v 7 Atuyendi kukuranga mayuva ghamangi ghamadito dogoro atuyatiki pepi na Kinidusi ano ngoli mpepo kapi yatupulitire tuyende kumeho, atu kwama kuntere yaLifuta tuwane ghuvando ku Kerete, tukunduruke Salimone.
\v 8 Atu kwama kuntere ya lifuta tuyende kadidi-kadidi dogoro atuyatiki kulivango vatwenyanga mayenga ghamawa pepi na shitata sha Liseya.
\p
\v 9 Twa kwatire shirugho sha shire, shipito shava Juda sha kudililira ashi kapita, ruyendo aruditopa ghunene. Paurusa atapa marondo kukwavo,
\v 10 aghamba, "Vakafumu, ame kuna kumona ruyendo runo kumu kara lidjonaghuko na likombanito lya linene, ano ngoli kapishi kudimurongerero na shikepa tupu, nane ngoli naku monyo detu".
\v 11 Ano ngoli mukurona wava kavita kwatelilire kuva kurona na vaweki shikepa, ano ngoli kapi vatambulire nkango da Paurusa.
\v 12 Mukonda paliyenga kapi lya wapire vakarepo ruvede rwa kufu, vantu vavangi ava ghamba ashi vapitakane, mposhi vavhure kukatika shitata sha Fenikiya, okoo vakavhura kukara shirugho sha kufu. Fenikiya kwa kalire liyenga mukereta, lyahameno kumbindakano-tokero ntani kumukuro pumeyuva.
\v 13 Ano mpepo mbindakano ayi vareke kupepa kadidi, vakafumu ava ghayara ashi kuvhura tupu vatwikire ruyendo. Vavo ava yaghura mo liwe vatwikire kuyenda ku Kirete, kuntere yalifuta.
\v 14 Kuruku ya shirugho shashifupi mpepo namankumpi akondo agha shapuka, ghatunde ghutokero-pumeyuva yitunde kushirudi.
\v 15 Ano shikepa ashi kutumo mulikundungu kapi nka shavulire kuyenda kumeho, ruyendo aruditopa, likundungu alituvyuta.
\v 16 Twayatiki musheli ya shirudighona sha Kerauda, kwa kondjapo kumanga mawatoghona ghakuka popelita
\v 17 Opo vamanine kumanga yamene ku imawato ghakukupopelita, mpova mangire shikepa namarughodi shikare shina korerere. Vavo vakalire naghoma ashi kuvhura vaka sheyamene ku Sireti, ava ghupuko Sayira mposhi vapupe tupu ngoli.
\v 18 Likundungu lya kalire lyaghugara ghunene, liyuva lya kukwamako ava vareke kuvhukumina dimurongerero mulifuta.
\v 19 Muliyuva lya ghutatu ava vukuma viruwanita vyamushikepa namahoko ghavo.
\v 20 Papitire mayuva ghamangi twa ghana kumona shite shaliyuva na ntunguru, likundungu ndalyayimanena, atukombanita lihuguvaro lyaku vhura tupameke,
\p
\v 21 vakalire shiruwo shashire vahana kulya ndya, makura Paurusa ashapuka mukatji kavo ntani aghamba," vakafumu, ndi mwayuvire ovyo naghambire ashi kapishi mutunde mu Kereta, ghuno ghudito na lidjonaghuko.
\v 22 Ano weno kuna kumu korangeda ashi karenu naruhafo, kwato ogho avuro kukombanita monyo mukatji kenu, nkwandi lidjonaghuko lyashikepa tupu.
\v 23 Matiku ghana kapita mu Engeli wa Karunga wande, ogho nakandereranga-mu Engeli kaya kukwande
\v 24 mbyo kaghamba, 'washakara naghoma, Paurusa. Ghuna hepa kukayimana kushipara sha Hompa wa Roma, Mona, Karunga munkenda yendi ana tura navantje vana karo mushikepa mumahoko ghoye.'
\v 25 mposhi karenu naruhafo vakafumu! Ame nahuguvara Karunga ashi mongavishoroka yira momo anavitanta kukwande.
\v 26 Ano ngoli kutugwanekera namaghudito pavirudi vimwe.
\p
\v 27 Ano kumatiku ghamuronga namane apa atikire, mundjira yetu pakatji kalifuta, pakatji kamatiku vana shikepa ava dimburura ashi kuna kutika pepi naghurundu.
\v 28 Ava vukuma shimetito ava wana metera dimurongo ne; shinema shashididi tupu, ava ghupu nka waro shimetito ava wana metera murongo ntatu.
\v 29 Vavo avakara naghoma ashi shikepa kuvura shikumbwande mumawe, ava sheghumuna mawe mane kulikadi vayimike shikepa ntani ava kanderere ashi lipume wangu liyuva.
\v 30 Vana shikepa kwashanine ndjira vatundemo mushikepa makura ava ghurumwita mawato ghamadidi mumema vakitike ashi vavo kuna kusheghumuna liwe kulirume lya shikepa.
\v 31 Ano Paurusa aghamba kwa mukurona wavakavita '" nkwandi vavo vakafumu vakare mushikepa, ndi kapi muparuka."
\v 32 Ano vakavita mpova ndembulire marughodi ghama wato ava ghashuvu akapupe.
\p
\v 33 Paviha vya ngurangur, Paurusa ava korangeda vamakere ndya. Aghamba, "Lino liyuva lya murongo naune mara kara muli keverero mwahana kulya ndya-shimpe kwato ovyo munali.
\v 34 Ame kuna kumukorangeda mulye dino nddya-edino ne ndo monyo denu. Ano ngoli kwato nampili ghumwe wa mukatji kenu ngavuro kukombanita nampili ruhuki rumwe rwa mumutwe wendi."
\v 35 Opo amanine kughamba, adamuna mboroto atapa mpandu kwa Karunga kumeho ya kehe ghuno. Makura abamuna mboroto ava vareke kulya.
\v 36 Vavo ava kara naruhafo waro avaliko nka ndya dimwe.
\v 37 Vavo kwakalire na vantu 276 mushikepa.
\v 38 Opo vamanine kulya, ava vhukumini dimurongerero dimwe mulifuta varerupite shikepa.
\p
\v 39 Kwakalire liyu lirume lya shikepava lya mwi, kapi vayivire ashi pepi naghurundu vakalire, avaya harukako tupu kunakumona liyenga lya musheke, makura ava kupura ashi kuvhura vakasheyekepo shikepa ndi.
\v 40 Vavo ava ndembura marughodi mposhi vikwatito shikepa vavi shuve mulifuta. Mpo tupu ava shutura marughodi gha shirondero vayerure sayira mu mpepo; makura ava yendi kuliyenga.
\v 41 Makura lirume lya shikepa alikutoghona na kungena mulivhu, waro shikepa shadjonaukire kuma nkumpi.
\p
\v 42 Vakavita ava shana kudipaya vana dorongo navantje ashi mposhi kapishi vava shenduke.
\v 43 Ano ngoli mukurona wava kavita a shanine kupopera Paurusa mpo a shayikitirepo maghano ghavo; araghura kwavo vayiro kuyowana vayowanene pamawato dogoro vakatike kughurundu.
\v 44 Ntani ava kwamako vakafumu navantje, vamwe pavipirangi, vamwe paviyendera vya mu shikepa. Ovino kwa shorokire ashi natuvantje tukatike kughurundu pahana shiponga.
\c 28
\cl Ruvambi 28
\p
\v 1 Opo vayatutikitire mo nawa, twa kurongire ashi shirudi shapo kava shitwenya Malta.
\v 2 vantu vamo kwa tupire ndi kwa tuneyedire shiri ghunongo, ano avatu hwa mekere mundiro ntani avatutambura natuvantje mukonda ya vhura na ghutenda.
\v 3 Ano opo apongayikire Paul shitungu sha vikuni nakugvituranga pa mundiro, liyoka alirupuka mukonda ya ghupyu na kumu kakatera ku livoko.
\v 4 Opo vavi monine vantu vapa shirudi linkorama kuna kundjendjerera kulivoko lyendi, ava ghamba kuumwe naghunyendi, "Oghu murume nawa-nawa murudipayi ogho ahenino mulifuta, veta kapi yina kumupulitira mukuparuka."
\v 5 Ano opo ashikuyaghumwine shikorama mumundiro ntani kapi lya vhulire kumudjonaghura.
\v 6 Vavo kwamutatilire atameke kuyenya ndi po wangu-wangu awe afe. Ano ngoli muruku rwa po vamukengire shirogho shashire nakumona ashi kundereko vya vidona vya shorokiro kwendi, avapirura maghano ghavo nakughamba ashi ghuye karunga akaliro.
\p
\v 7 Pepi nalivango kwa kalire livhu olyo lyahaminino kwa lirenga washirudi sho, mukafumu kavatwenyanga Publius. Atutambura ntani vatuyumbulire naghunongo pa mayuva matatu.
\v 8 Vyavyo kwashorokire ashi vashe va Publius kwa ralire kuna kuvera uvera wa kupyapyara nalira lyakurupaghuka. Opo ayendira Paul kukwendi, amuraperere, a mu kambeke mavoko, nakumu verura.
\v 9 Muruku rwavishoroka vino, vaveli ovovakaliro pashirudi vayire mbyo vayaverukire.
\v 10 Vantu vatufumadikire mumarupe ghakukushuva-shuva, opo twakuwapayikire tuyende, vatu pire ovyo twashanine.
\p
\v 11 Muruku rwa mwedi ntatu atutumbu ruyendo mu shikepa osho shasheyiro pakufu pashirudi shaku Alexandria, shakaliro na "vimutwe vyavi karunga vya mapange"
\v 12 Muruku opo twakatikire ku shitata sha Syracuse, atukaramo mayuva matatu.
\v 13 Kutunda po atushapuka na kukatika mushitata shaRhegium. Kuruku rwaliyuva limwe mpepo ayiya yaku Ucuma, liyuva lyakukwamako mpo twa katikire mu shitata sha Puteoli.
\v 14 Atuka wana mo vaunyetu, atu kara navo mayuva ntambiri. Mpo ndjira twayire muRoma.
\p
\v 15 Opo vatuyuvire vaghunyetu, vayire vayatuwane kutundilire ghure wa Shitanda sha Appius ntani naVitatu Taverinus. Paul pakumona vaunyetu, vya mupire mukumo kumwe nakupandura Karunga.
\v 16 Opo twangenine muRoma, Paul a va mupulitiri mukutunga papentjendi namuka vita ogho kamukungango.
\p
\v 17 Muruku rwa mayuva matatu Paul ayita vakafumu ovo vakaliro vampititi va vaJuda mukatji kavo. Opo vapongire, nko kughamba kwavo ashi, "Vaunyande, mpiri ngoli ashi kwato ovyo narughana vyavidona kuvantu ndi vya mpo yashikuru shetu, ame muna dorongo vakwata muJerusalem mbyo vantapa mumaghoko gha va Roma.
\v 18 Muruku yapanguro kasha vamangurure mbyovyoshi kapi pakalire konda ya kuntokwera kumfa.
\v 19 Ano vaJuda va kananitire litorokoro linya, ovyo vya ntininikiro niyende kwa Ceasar. Nampiri ngoli vya kalire yira nayitire lirundiro kehe lino kushirongo shande.
\v 20 Mukonda yavino, mbyo namuyitiri mposhi nivhure kumumona nakughamba nanwe, mora yalihuguvaro lyaIsrael olyo nakarere mumango."
\p
\v 21 Ava ghamba kukwendi ashi, "Atwe kapi twa wana ntjangwatumwa yakutundilira kuJudea yakuhamena koye, ntani nka kwato ogho atundo oko aya tanto ndi aghambe kehe vino vya vidona vya kuhamena koye.
\v 22 Ano ngoli tuna horo kuyuva kukoye kuhamena koyino veta, mukondashi vyayivika kukwetu ashi kuna kuyirwanita kehe kuno."
\p
\v 23 Ava tura po liyuva lya kuyagwanekera naPaul, vantu vangi vayiro kulivango oko akalire. Mpo a fatwilire na kungampipara kuhamena kughuntungi waKarunga, nakuvatjoka ngeda kuhamena Jesus kutamekera kudimuragho daMoses navapumbi kutundilira ngura-ngura dogoro ngurova.
\v 24 Vamwe va vipulire ovyo aghambire, ngoli vamwe kapi vavipulire.
\v 25 Opo va pilire kukuyuva mukatji kavo, ava tameke kutunda po kuruku opo amanine Paul kughmba nkango dino ashi, "Mpepo Mupongoki yayaghambire nawa kuva dimu venu kupitira mwa mupumbwi Isaiah.
\q
\v 26 Ashi 'yenda kovano vantu nakughamba ashi "Mukuyuva ngamuyuva, ngoli kapi ngamuvi kwata lighano, kumona ngamumona ngoli kapi ngamuvinongonona.
\v 27 Dimutjima da vano vantu datinta ntani matwi ghavo kapi ghayuvanga mbyo vaferera. Ntjene ngoli nga vamona namantjo ghavo, vayuva namatwi ghavo nakunongonona nadimutjima davo, vakuwapukurure Ame ngani vaverura."
\p
\v 28 "Mpo ngoli shi, anwe yivenu tupu ashi yino mbudi ya liyoghoko lyaKarunga weno kuna kuyitwara kuva Hedena, vavo ngava katerera ngava kayitambura."
\v 29
\p
\v 30 Paul kwa kalire mwaka mbiri dakuyura mundjugho oyo kafutiranga mwene ntani ka tamburanga navantje ovo kava yango ku kwendi.
\v 31 Ghuye ka yuvitanga Mbudi ya Ruhafo ya untungi wa Karunga kumwe naku ronga vyaku hamena kwa Hompa Jesus Kristus pa hana livinde kehe lino.
