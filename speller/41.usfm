\id MAT
\ide UTF-8
\h Mateus
\toc1 Mateus
\toc2 Mateus
\toc3 mat
\mt Mateus
\c 1
\cl Ruvambi 1
\p
\v 1 Lino likukwakumo lya lira lya Jesus Kristusa, mona David, mona Abrahamu.
\v 2 Abraham kwayitire monendi Isak, ntani mwa Isak ayita Yakopu, ntani Yakopu ayita Juda nava ghuni vendi.
\v 3 Juda ayita Perezi na Zera wavo naTamara, Perezi ayita vaHesroni, ntani Hesroni ayita Ramu.
\v 4 Mwa Ramu ayita monendi Aminadabi, Amminadabi ayita Nasoni, ntani Nasoni ayita Salomoni.
\v 5 Salomoni ayita Bowasi wavo naRahabu, Bowasi ayita Obedi wavo na Rutu, Obed ayita Jessi.
\v 6 Mwa Jessi ayita monendi Davidi wa Hompa, David ayita Solomoni wavo namukamali wendi Uriya.
\v 7 Solomon ayita monendi Rehoboyamu, Rehoboyamu ayita Abiya, Abiya ayita Asa.
\v 8 Asa ayita monendi Jesefati, Jesefati ayita Joramu, ntani mwa Joramu ayita Usiya.
\v 9 Usiya ayita monendi Jotamu, Jotamu ayita Ahasi, Ahasi ayita Hesekiya.
\v 10 Hesekiya ayita Manasseh, Manasseh ayita Amoni, ntani Amoni ayita Josiya.
\v 11 Josiya ayita Jekoniya kumwe navaghuni vendi pashirugho osho vadirukire vayende kuBabiloni.
\p
\v 12 Kutunda mughu nkwati wa Babiloni, Jekoniya ayita Seyatiyeli, Seyatiyeli ayita Zerubbabeli.
\v 13 Zerubbabeli ayita Abiyudu, Abiyudu ayita Eliyakimu, ntani Eliyakimu ayita Azori.
\v 14 Azori ayita Zadoki, Zadoki ayita Akimu, ntani Akimu ayita Eliyudu.
\v 15 Eliyudu ayita mondendi Eliyasere, Eliyasere ayita Matana ntani Matana ayita Yakopu.
\v 16 Mwa Yakopu ayita monendi Josef mukafumu waMariya, ogho a shampurukiro Jesus, ogho tire Kristusa.
\p
\v 17 Maruvharo naghantje kutunda kwaAbraham dogoro kwaDavid kwakalire maruvharo murongo-na mane (14), kutunda kwaDavid dogoro kulidiruko ku Babiloni maruvharo murongo-na mane (14), ntani kutunda kulidiruko lyakuBabiloni dogoro kwaKristusa maruvharo murongo-na mane (14).
\p
\v 18 Lishampuruko lya Jesus Kristusa kwashorokire mundjira yino yina kukwamoko. Vawina, Mariya, kwamu vandikilire nga kware Josef, ano ngoli kumeho vagwanekere kumwe naye, ghuye ava muwana ana kara na lira lyaku tunda ku Mpepo yakupongoka.
\v 19 Ano ngoli Josef, mukafumu wendi, murume wamuhungami ntani kapi ashanine ku shwaghukita mukamali kumbunga, makura ghuye ashana kushuva mukamali wendi mukahore-hore.
\v 20 Ghuye shimpe kuna kughayara vya kuhamena weno, makura muEngeli waHompa amu monekere kundjodi, nakughamba ashi "'Josef mona David, washa kara naghoma muku ghupa Maria akare mukamali ghoye, mukondashi lira lina karo mumwendi kuna tundu kuMpepo yaKupongoka.
\v 21 Ghuye nga shampuruka mwanuke wa mumati, ove ngaghu muruke lidina lyendi Jesusi, ghuye nga yoghora vantu vendi ku ndjo davo."
\v 22 Navintje vino kwashorokire mposhi ditikemo nkango odo aghambire Hompa kupitira mwa muPorofete, ogho aghambo ashi, "
\v 23 Kenga, mukadona apiro kukara rumwe na mukafumu ngakara nalira makura nga shampuruka mwanuke wamumati, ogho ngava ruka lidina Immanuel" - lina kutanto ashi, "Karunga na twe anakara."
\v 24 Mpopo tupu Josef a rambuka kuturo makura aruwana yira momu aghambire muEngeli waHompa kukwendi, ghuye aghupa Mariya a kare mukamali wendi.
\v 25 Ano ngoli ghuye kapi agwanikilire naye parutu dogoro ashampuruka mwanuke wamumati. Makura a muruku lidina lyendi Yesusi.
\c 2
\cl Ruvambi 2
\p
\v 1 Kuruku rwa lishampuruko lya Yesusi mu Betelehemu yamu Yudeya mushirugho sha Hompa Herodesa, makura vakafumu vavakonentu ava tundu kughupumeyuva dogoro avayatikire mu Yerusalemu avapura ashi,
\v 2 "Kuni ana kara ogho kava shampuruka ogho ngakaro hompa wava Yuda? Mukondashi atwe katumono ntungwedi yendi kughupumeyuva makura mbyo tunaya tuya tongamene kukwendi".
\p
\v 3 Hompa Herodesi opo ayuvire yino mbudi, ayi yita kukora kumutjima wendi, kumwe navantu navantje muYerusalema.
\v 4 Herodesa ayita mbunga ya vapristeli vavanene navantje ntani navarongi-matjangwa vayaponge, ghuye avapura ashi, "Kuni nko oku ngava shampurukira Kristus?
\v 5 "Vavo ava limburura ashi, "Mu Betelehemu yamu Yudeya, ovino mbyo vatjanga vaporofete ashi,
\v 6 Ove, Betelehemu, ya mushirongo shaYuda, ove kapishi shitata shashididi mukatji kavitata vya muJuda, mukondashi mumoye mo ngamutundo mupangeli, ogho nga pititiro vantu vande va Israel.
\p
\v 7 Makura Herodesa ayita vakafumu vavakonentu mukaholya-holya ava pura ashi shirugho munke kayimoneke yene oyo ntungwedi.
\v 8 Makura ghuye ava tumu vayende kuBetelehemu, avatantere ashi, "Yendenu mukashane nakupupida ogho mukeke. Opo ngamu kamu wana, ngamu katume mbudi kuno kukwande mposhi name nganuyendeko name nganu katongamene kukwendi.
\p
\v 9 Tupu amanine kughamba navo Hompa, ava shapuka vakayende na ndjira yavo, makura ntungwedi oyo vamonine kughupumeyuva ayipiti kughuto wavo yiva pititire kumeho yavo dogoro ayi katika palivhango opo akalire mukeke ntani yina kayima.
\v 10 Opo vamonine yino ntungwedi, avakara na ruhafo rwa runene.
\v 11 Vavo makura ava ngene mundjugho vaka mone mukeke kumwe na vawina Maria. Vavo ava kugandere palivhu makura ava tongamene pa ngoro varaperere kukwendi. Makura ava rongorora limona lyavo na ma ghushwi gha ngorodo, navitutumukita, navinukita lidumba lyaliwa natni nadimurora.
\v 12 Hompa Karunga atapa marondoro kukwavo kundjodi ashi kapishi vavyuke ko kwa Herodesi, vavo makura ava vapiti ndjira yapeke vavyuke kushirongo shavo.
\p
\v 13 Tupu vatundirepo vanya vakayende, muEngeli waHompa amonekere Josef kundjodi kumwe na ku ghamba ashi, "Rambuka, damuna mwanuke na vavawina, mutjwayukire kuEgipte. Ngamu kakare nkoko dogoro nganu kaghambe nove, mukondashi Herodesi kuna kushana ghuno mwanuke amudipaye."
\v 14 Matiku ngogho Josef arambuka adamune mwanuke kumwe navawina ava dukiri kuEgipte.
\v 15 Ghuye aka karankoko nkoko dogoro nange ku mfa daHerodesi. Vino kwashorokire mposhi nkango da Hompa ditikiliremo odo aghambilire kupitira muva porofeta ashi, "Ame kuna kuyita Monande atundemo mu Egipite."
\v 16 Makura Herodes, opo amonine ashi vakafumu vavakonentu vana mutura muliyome, agarapa unene. Makura atapa dimuragho vadipaye vanuke vavamati navantje vamu Betelehemu kumwe nadimukunda damaparambo vanuke vamwaka mbiri navantje shighurumuke palivhu vakona kufa, vino kwa shorokire kutwara mumbudi oyo awanine kuva kafumu vavakonentu.
\v 17 Vino kwa shorokire mposhi ditikiliremo nkango odo aghambire muporofete Jeremiya ashi,
\q
\v 18 "Liywi lyalinene kuna kutunda muRama, kuna kulira unene na kukema na liguvo lyalinene, Rakele kuna kulilira vana vendi, ghuye ana shwena mukumushengawida, mukondashi kwato ogho ana hupopo."
\p
\v 19 Opo a fire Herodesi, makura, muEngeli waHompa amonekere Josef kundjodi muEgipte na kughamba ashi,
\v 20 "Rambuka damuna mwanuke kumwe navawina muvyuke kushirongo sha Israel, ovo vashanino kudipagha mwanuke va fa."
\v 21 Josef arambuka, adamuna mwanuke navawina, makura ava vyuka kushirongo sha Israel.
\p
\v 22 Ano ngoli opo ayuvire ashi Arkelaus ndje ana kupangero muJudeya mulipundi lya vashe Herodesi, ghuye akara naghoma kuyendamo. Muruku Karunga atapa marondoro kukwendi kundjodi, makura ashapuka ayende kushirongo sha Galileya
\v 23 makura aka tunga mushitata osho vatwenyanga ashi Nasareti. Vino kwashorokire mposhi ditikiliremo nkango odo vaghamba vaporofete ashi, ghuye ngava mutwenya ashi muNasareti.
\c 3
\cl Ruvambi 3
\p
\v 1 Pashirugho osho Johanes mukushi ghuye kuna kuyiyira mumburundu ya Judeya kumwe na kughamba ashi,
\v 2 "Kushighurenu, untungi wa liwiru pepi ghuna kara."
\v 3 Johanesi ndje atambire muporofete Isaya opo aghambire, ashi, "Liywi lya ghumwe kuna kukuya litunde mumburundu ashi, 'Wapayikenu Ndjira yaHompa, turenu ndjira yendi yivyukilire.'"
\p
\v 4 Johanesi kadwatanga vyuma vya huki da ngamero ntani na ruvya rwa shipapa mumbunda yendi. Ndya dendi limbonde na ushi wa muwiya.
\v 5 Makura Jerusalema, naJudeya nayintje, ntani navirongo vya kundurukido mukuro wa Jordan kava yendanga ku kwendi.
\v 6 Ghuye kava kushanga muMukuro wa Jordan, kumwe naku tongonona ndjo davo.
\p
\v 7 Ana ngoli ghuye opo amonine va Farisayi nava Sadukayi vavangi kuna kuya kukwendi ava kushe, ghuye aghamba navo ashi, "Anwe vana vamayoka gha mbaroka, are atapo kukwenu marondoro ngamu vhure kushenduka ugara na lishandu lyalinene olyo lina kuyo?
\v 8 Yimenu ngoli viyimwa vyaviwa vya kutjindja ukaro.
\v 9 Anwe kapishi mughayare na kughamba ashi, 'Atwe twakara na Abraham shetu.' Ame kuna kumurondora kumwe nakumutantera ashi Karunga kuvhura kutura ghano mawe ghakare vana va Abrahamu.
\v 10 Likuva va liwapayika kare vana litura kare pandandani da vitondo. Kehe shino shitondo na shimenwa shakupira kuyima viyimwa vyaviwa vakona kushitetapo kumwe naku shivukumina mumundiro.
\p
\v 11 "Ame kuna kumu kusha tupu muliyoyero lya mema lya kudongononapo ndjo denu. Ano ngoli ogho ngayo kunyima yande ghuye kwapitakana papande, nampili nameshi kapi nawapera kudamuna nushimbe nkaku dendi. Ghuye nga muyoya na Mpepo yakupongoka ntani na mundiro.
\v 12 Ghuye kuna kwaterere mpumo mulighoko lyendi yaku pumita mahangu parupare agaghunune mahangu na mungu, ghuye kupongeka muyangu wendi wamahangu mushishete. Ntani ghuye nga vhukumina mungu mumundiro wakutwera unene wakupira kuveva."
\p
\v 13 Makura Yesus atundu ku Galileya ayende ku Mukuro wa Jorodani kwa Johanes aka mukushe.
\v 14 Ano ngoli Johanes amu kava, kumwe nakughamba ashi, "Ove wawapero kunkusha ame, weni ngoli ove omo ghuvhura kuya kukwande?"
\v 15 Yesus alimburura kumwe na kughamba ashi, "Renka tuviruwane ngoli, mposhi tutikitiliremo navintje vya uhungami ovyo vatjanga." Makura Johanes avitambura ava viruwana vikare ngoli.
\p
\v 16 Tupu vamana kumukusha, makura Yesus atundumo aya ghuke mumema, kwaharukako tupu, liwiru lina paturuka. Makura ghuye amono Mpepo yaKarunga kuna kusheghumukira papendi yira nkuti ayi kara papendi.
\v 17 Kwa kuharukako tupu, liywi kuna kutunda muliwiru kuna kughamba ashi, "Ghuno ndje Monande nahora unene. Ghuye kwayenda kumutjima wande."
\c 4
\cl Ruvambi 4
\p
\v 1 Makura Jesus ayi mutwara Mpepo ya Karunga mumburundu aka kare mumasheteko gha Satana.
\v 2 Ghuye kwa kalire mulidililiro ghure wa mayuva dimurongo-ne na matiku dimurongo-ne, ndjara ayi mukwata unene.
\v 3 Musheteki aya kukwendi kumwe nakugha ashi, "Nkene shi ove Mona Karunga, tantera oghano mawe ghaku tjindje akare mboroto."
\v 4 Ano ngoli Jesus amulimburura kumwe nakughamba ashi, "Matjangwa kwatanta ashi, 'Muntu nakuvhurashi kuparuka kumbororto pentjayo, nane ngoli na kehe yino nkango yakutunda mukanwa kaKarunga."
\v 5 Makura Satana amutwara kushitata sha kupongoka aka mutura pawiru-wiru yaNtembeli,
\v 6 makura amutantere ashi, "Nkene shi vya ushili ove Mona Karunga, vatuka ghuyende palivhu, matjangwa kwa tanta ashi, 'Ghuye ndi ngatuma vaEngeli vendi vakukaure; ntani 'Vavo ngava kudamuna mumaghoko ghavo, ngaghupire kulyata na kupunduka mpadi doye mu liwe.'"
\v 7 Jesus alimburura kumwe nakughamba ashi, "Waro, matjangwa kwatanta ashi, 'Nakuvhurashi kusheteka Hompa Karunga ghoye.'"
\p
\v 8 Waro, Satana amudamuna amutwara kuwiru-wiru yandundu yayire unene makura aka muneyeda maghuntungi naghantje ghamu udjuni kumwe namfumwa naghuyerere wamo.
\v 9 Ghuye amutantere ashi, "Limona nalintje lino ndi nganu litapa kukoye, nkene tupu ghutongamena pangoro doye ove ghuraperere kukwande."
\v 10 Makura Jesus aghamba naku mutantera ashi, "Yenda tundapo pano, Satana! Matjangwa kwatanta ashi, 'Wakona kukarera nakutongamena Hompa Karunga ghoye pentjendi ti."
\v 11 Makura Satana atundupo papendi amushuvu, makura vaEngeli avaya kukwendi vamukwafe.
\p
\v 12 Jesus opo ayuvhire ashi Johanes vana mukwata mudorongo, makura ghuye atundumo ayende kuGalileya.
\v 13 Ghuye kwa tundire muNasareti ayende aka tunge muKaperenimu, kuntere ya lifuta lyaGalileya mulivhango lyaSebuloni na Nafutali.
\v 14 Vino kwashorokire mposhi ditikiliremo nkango odo aghambire muporofete Jesaya ashi,
\q
\v 15 "Livango lyaSebuloni ntani na livango lyaNafutali, kuruha rwalifuta, musheli munya ya Jorodani, muGalileya yava ntunda virongo!
\q
\v 16 Vantu ovo vatungo mumundema weno kuna kuwana ukenu wa unene, ntani navo vatungo mumundema na mumundulye wa mfa, navo kuna kuwana shite sha ukenu."
\p
\v 17 Kutunda pashirugho osho Jesus atameke kuyuvita mbudi kumwe nakughamba ashi, "Kushighurenu muwapukurure ghukaro wenu, untungi waliwiru pepi ghuna kara."
\p
\v 18 Jesus ghuye kuna kuyenda kuntere yalidiva lyaGalileya, a mono varume vaviri, Simoni ogho kava twenyanga ashi Petrusi, kumwe namughunyendi Andrias, vavo kuna kuteya likwe vahuge mulikurudiva, vavo kwa kalire vashakangcongco - ndi vakwati ntjwi.
\v 19 Jesus aghamba naku vatantere ashi, "Yenu, munkwame, ame nganu mutura mukare vakwati vavantu."
\v 20 Makura vavo ava shuvu makwe ghavo ava mukwama.
\p
\v 21 Jesus tupu atunda pano palivhango akayende amono nka varume vaviri, Jakopu na Johanesi, vantu namu nyendi vana vaZebede. Vavo kuna kara muwato kumwe na shovo Zebede kuna kuwapeka likwe lyavo. Ghuye ava yita vaye kukwendi,
\v 22 vavo kapi vakukata-kata kushuva wato kumwe nashavo va kwame Jesus.
\p
\v 23 Jesus kayendauranga mushirongo shaGalileya nashintje, kumwe nakuronga muSinagoge davo, na kuyuvita Mbudi ya Ruhafo ya untungi wa liwiru, kumwe nakuverura maghuvera naghantje ghaku ku shuva-shuva mukatji kavantu.
\v 24 Mbudi yakuhamena Jesus ayi kuhanene nakuntje dogoro kuSiriya, makura vantu ava yita vaveli vakukushuva-shuva nava vavironda, vampepo dadidona, vingondwe na virema navi puru-puru. Jesus kaveruranga navantje.
\v 25 Mbunga na mbunga yayinene kayi mukwamango ya kutunda kuGalileya, kuDekapolisi, kuJerusalema, na kuJudeya, vamwe kuvindaka mukuro waJorodani vatunde musheli.
\c 5
\cl Ruvambi 5
\p
\v 1 Jesus opo amonine mbunga ya vantu, ayendi aronde kuwiru yandundu. Opo aka shungilire, makura varongwa vendi ava yendi ku kwendi.
\v 2 Ghuye atameke kughamba naku tapa marongo kukwavo kumwe nakughamba ashi,
\q
\v 3 "Lirago unene kwavo vakaro na unkundi mumutjima, vavo ngava kamona untungi waliwiru.
\q
\v 4 Lirago unene kwavo vana karo na liguvo mumutjima, vavo ngava kawana lishengawido.
\q
\v 5 Lirago unene kwavo vakaro na unongo, vavo ngava kapinga shirongo.
\q
\v 6 Lirago unene kwavo vakufa ndjara na linota mukonda ya uhungami, vavo ngava kakuta.
\q
\v 7 Lirago unene kwavo vakaro na nkenda, navo ngava kava fera nkenda.
\q
\v 8 Lirago unene kwavo vakushuko mumutjima, vavo ngava kamona Karunga.
\q
\v 9 Lirago unenene kwavo vayitango mpora pavantu, vavo ngava va twenya ashi Vana vaKarunga.
\q
\v 10 Lirago unene nkene ava muhepeke mukonda ya uhungami, anwe ngamu kawana untungi waliwiru.
\q
\v 11 "Lirago unene nkene vantu ava mutuku naku mushwaura nakumuhepeka naku mufinga kumwe naku murundira mukonda ya lidina lyande.
\v 12 Karenu na ruhafo anwe mupembure, mukondashi ngamukawana mfuto yayinene unene muliwiru. Nampili vaPorofete vakuhova navo movava hepikire ngoli.
\p
\v 13 "Anwe muna karo mungwa wamu udjuni. Nkeneshi mungwa aghu hamupara ukombanite nkondo, weni ngava vhura kughuruwana mposhi ngaghu kare nka nankondo? Wagho kwato nka mutompo nkoko tupu kughu vhukumina palivhu vaghu lyatange na mpadi davantu.
\v 14 Anwe nwe ramba yamu udjuni. Shitata osho vatura pandundu kapi sha horoma.
\v 15 Ntani nka kwato muntu waku hamweka ramba makura ayiture munda yambete, nane ngoli wahepa kuyitura pantishe, mposhi yitape ukenu mundjugho kwa kehe uno.
\v 16 Hamweka ramba yoye yitape ghukenu ku vantu vamone viruwana vyoye vya viwa mposhi vafumadekerepo Shetu wamu liwiru.
\p
\v 17 "Kapishi mughayare ashi ame kwaya nuya ghupepo veta ndi matjangwa ghavaporofete. Ame kwayera kapishi kuyaghupapo veta na nkango davaporofete, nane ngoli kwayera mposhi diyatikitiliremo.
\v 18 Ushili vya ushili naku mutantera ashi liwiru na livhu ngavi kadongonokapo, ano ngoli kwato ndanda yimwe ndi shikomona nampili shashididi osho ngashitundoko kuveta, nkwandi dogoro nkango nadintje ngaditikiliremo.
\v 19 Kehe uno waku tjora veta yayididi pavipango vya Hompa makura ghuye ngaronge vantu vaviruwane ngoli ghuye ndje ngaka karo wamudidi unene mu untungi wa liwiru. Ano ngoli kehe uno wakutikitamo veta nadintje ntani ghuye adironge ditikiliremo ghuye ngaka wana lipundi lya linene mu untungi waliwiru.
\v 20 Ame kuna kumutantera ashi nkwandi muna hepa kukara na uhungami waku pitakana pa varongi matjangwa na vafarisayi, ntani ngamu kangena mu untungi waliwiru.
\p
\v 21 "Anwe mwayiva matjangwa kwatanta ashi, 'Naku vhurashi udipaye, 'ntani, 'Kehe uno waku dipaya ngaka gwanekera na shiponga shampanguro.'
\v 22 Ame kuna kumutantera ashi kehe uno akaro na ugara na unyendi ngava kamupangura; ntani kehe uno wa kutantera unyendi ashi, 'Ove kwato mulyo!' Matimbi ngagha kamupanguro; ntani kehe uno wakutantera unyendi ashi, 'Ove ligova! ngava kamu vhukumina mumundiro wanaruntje.
\v 23 Nkene shi ove kuna kuyenda utape ndjambo yoye ku shidjambero makura ghuvhuruke ashi waku djona na unyoye,
\v 24 tura palivhu vitapa vyoye kumeho ya shidjambero, yenda ghuvyuke. Kahove kushungida lighupiropo kwa unyoye, ntani ghuyenda ghuka ture ndjambo yoye pashidjambero.
\v 25 Kuyuvhe wangu na muna nkore ghoye ove shimpe kapi ghuna katika mumpanguro, ogho wa djonena kuvhura ngaka kutape mumaghoko ghavapanguli, makura ngaghu kayende mumaghoko ghaHompa, ngaka kuture mudorongo.
\v 26 Vya ushili naku mutantera ashi, ove kapi ngaghuka tundamo mudorongo wa hana kumana kufuta makongo ndi ndjo doye nadintje.
\p
\v 27 "Anwe mwa yiva matjangwa kwatanta ashi, 'Naku vhurashi kushondera.'
\v 28 Ame kuna kumutantera ashi kehe ghuno wa kukenga mukamali makura akare nalidogho mumutjima ashi ana muhoro ogho muntu ana shondere kare mumutjima wendi.
\v 29 Nkene lintjo lyoye lya rulyo kuna shana kukutwara ku ndjo, likorore litundemo kavhukumine muwiya. Hasha tupu kukombanita ruha rumwe tupu kurutu roye kupitakana omo ngava kavhukumina rutu roye naruntje ruyende mumundiro wa naruntje.
\v 30 Nkene lighoko lyoye lya rulyo kuna shana kukutwara ku ndjo, litete litundeko kavhukume muwiya. Hasha tupu kukombanita ruha rumwe kurutu roye, kupitakana mukukombanita rutu naruntje ruyende mumundiro wa naruntje.
\p
\v 31 Matjangwa kwatanta ashi, 'Nkene kuna kukugaunuka muku kombe na mukamali ghoye, wakona kumu tjangera mbapira yakukukomba.'
\v 32 Ame kuna kumutantera ashi kehe ghuno wa kukomba mukamali wendi, pahana konda yarushonda, ogho mutjoli nkwara. Kehe ghuno ngakwaro ogho mukamali, naye nka mutjoli nkwara.
\p
\v 33 "Ntani, mwa yiva matjangwa kwatanta ashi, 'Kapishi kughana mughano wavipempa, nane ngoli wahepa kutikitamo mughano ghoye ogho wa twenyedera Hompa.'
\v 34 Ame kuna kumutantera ashi, nakadidishi kughana mughano, ntani nakadidishi kughana liwiru, mukondashi mo lyakara lipundi lya Hompa Karunga;
\p
\v 35 nakadidishi kughana livhu, mukondashi ngo ulyatero wa mpadi dendi; ntani nakadidishi kughana Jerusalemu, mukondashi shitata shaHompa wa munene.
\p
\v 36 Ntani nakuvhurashi kughanita mutwe ghoye, mukondashi ove kapi wakara nankondo daku tjindja huki mumutwe ghoye nampili yimwe tupu yikare ukenu ndi yikare ushovagani.
\v 37 Nane ngoli ghamba tupu nkango doye dikare ashi, 'Mongoli, Mongoli,' ndi 'Hawee, Hawee!' Kehe yino nkango yakupitakana pano, yaku tunda kwa Satana.
\p
\v 38 "Anwe mwa yuvha omo vaghamba ashi, Lintjo na lintjo, ntani liyegho na liyegho'.
\v 39 Ano ngoli ame kuna kumutantera ashi, kapi shi ku ku hokwa-kwa navantu vaku ruwana urunde. Nane ngoli, kehe ghuno wa kutoghona litama lyoye lyarulyo, ghuna hepa kupiruka nka atoghone lya uviri.
\v 40 Nkene muntu kuna shana ngakutware kumpanguro mposhi ngaghupe shikoverero shoye, murenke tupu ngaghupe navintje kumwe na mbayikisha yoye.
\v 41 Nkene mukavita kuna kuku tininika ashi udamune murongerero wendi shenema shaku tika ku Kilo-meta yimwe, ove damuna uyende shinema shaku tika ku Kilo-meta mbiri.
\v 42 Nkene muntu kunaya aya rombe kehe shino kukoye damuna ghutape, kehe ghuno wakuya kukoye aya shane makongo damuna ghutape.
\p
\v 43 "Matjanwa kwa tanta ashi, 'Hora vamaparambo voye ntani nyenga vana nkore voye.'
\v 44 Ano ngoli ame kuna kumutantera ashi, horenu vana nkore venu ntani rapererenu ko vantu vaku muhepeka, Matjangwa ghamwe kwatanta ashi, "Shwera lirago vantu vaku kufinga ntani ruwanena uwa vantu vakukunyenga,
\v 45 mposhi anwe ngamukare yira vana vaShenu wamu liwiru. Mukondashi ghuye kwaturapo liyuva litape ukenu kuvantu vavawa nova vavadona, ntani ghuye kutuma mvhura kuva hungami naku varunde.
\v 46 Nkene tupu ashi ove kwahora tupu mbovo vakuhoro, mfuto yaku fana weni ngaghuka wanenapo? Nampili vafutiti mutero navo mbyo varuwananga vya weno?
\v 47 Nkene shi ove kumorora tupu vaghunyoye, vinke tupu walye ghuna ruwanapo vya mulyo? Nampili vapagani navo mbyo varuwananga vya weno?
\v 48 Muna hepa kukara na uhungami, yira momu akara Shetu wa muLiwiru mu uhungami.
\c 6
\cl Ruvambi 6
\p
\v 1 Karenu muna kotoka ashi kapishi kuruwana viruwana vyenu vyaghu kareli Karunga kumeho yavantu vamu mone, nkene amuruwana vya weno ndi kapi ngamu kawana mfuto yenu kwa Shenu wamu liwiru.
\v 2 Nkene kuna kutapa shitapa kehe shino, kapishi kutapa mayuvito kwa kehe ghuno avi yuvhe, yira momu varuwananga vavikupaki muSinagoge na mundjira, mposhi vashane likuto kuvantu. Ushili naku mutantera ashi, vantu va weno vawana kare mfuto yavo.
\v 3 Nkene kuna kutapa vitapa, liwoko lyoye lya rumontjo kapishi hepero kuyiva ovi lina kuruwana lighoko lyoye lya rulyo
\v 4 mposhi vitapa vyoye vikare mukahore-hore. Makura Vasho ovo vamonango viruwana vyaku horama ngava tape mfuto kukoye.
\p
\v 5 "Nkene kuna kuraperera, kapishi kukara yira vavikupaki, vavo kwa hora kuyima varaperere muSinagoge ntani namu ndjira mposhi vantu navantje vava kenge. Vya ushili naku mutantera ashi, vantu va weno vawana kare mfuto yavo.
\v 6 Ano ngoli anwe nkeneshi kuna kuraperera, muna hepa kungena mu ndjugho. Kupata mavero naghantje, makura kushungida muraperere kwa Shenu ogho amonango vyamu kahore-hore. Mposhi Shenu ogho akengango vyamu kahore-hore nga tapa mfuto kukwenu.
\v 7 Nkene kuna kuraperera, walye mwa vhukitanga nkango dadiyingi yira vaPagani, vavo kughayara ashi ndapero davo kuyuvika mukonda ya nkanga dadiyingi.
\v 8 Mpongoshi, anwe naku honenashi vantu vaweno, Shenu ayiva kare navintje ovi munahepa kumeho yaku raperera mushungide kukwendi.
\v 9 Anwe muna hepa kuraperera weno ashi, "Shetu wamu liwiru, lidina lyoye lifumane.
\q2
\v 10 Untungi ghoye ghutuyere. Vipanga vyoye vitikemo pano palivhu yira muliwiru.
\q2
\v 11 Tupenuko ndya detu da kehe liyuva.
\q2
\v 12 Tughupirenupo ma undjoni ghetu, yira momu twa ghupirangapo natwe vandjoni vetu.
\q2
\v 13 Kapishi ghutu kengerere tunenukire kundjo, nane ghutu-yoghore ku udona.' Matjangwa ghamwe kwatanta ashi, "Ghuno untungi wenu, nkondo nadintje kwa hamena kukwenu, ghuyerere naghuntje wenu, naruntje na naruntje. Amen.
\p
\v 14 Mukondashi nkene amu dongononapo ndjo da vantu ovo vadjono kukwenu, Shenu wamu liwiru naye ngadongononapo ndjo denu.
\v 15 Ano ngoli nkene kapi muna kudongononapo ndjo da vantu ovo vadjono kekwenu, na Shenu wamuliwiru naye kapi nga dongononapo ndjo denu.
\p
\v 16 "Nkene kuna kuraperera ndapero yaku dililira ndya, kapishi mufane na kumoneka yira vavikupaki, vavo kukara na liguvo mushipara vamoneke kwa kehe ghuno ashi kuna kara pa ndapero yaku dililira. Vya ushili naku mutantera ashi, vavo vana wana kare mfuto yavo.
\v 17 Anwe nkeneshi kuna kuraperera ndapero yaku dililira, muna hepa kukusha dimutwe denu ntani muna hepa kukwita maghadi kushipara
\v 18 mposhi kapishi mumoneke ku vantu ashi kuna kara pandapero yaku dililira, nane ngoli mumoneke tupu kwa Shenu ogho amonango ovyo vya horamo; makura Shenu ogho amonango ovyo vya horamo ngamu futa kumeho ya navantje.
\p
\v 19 Walye mwaku pongayikiranga limona lyapano pantunda yalivhu, lyaku likana kuvimbumburu naku djonauka kushitembwe na nkarawe, vawidi kuvhura vatjore ndjugho vavake vadamune vatware.
\v 20 Nane ngoli anwe kupongayikirenu limona lyamu untungi wamu liwiru, omo mwapiro vimbumburu na shitembwe na nkarawe, ntani omu mwapiro vawidi vaku tjora vavake.
\v 21 Mukondashi nkoku lyakara limona lyoye, nko wakara monyo ghoye.
\p
\v 22 Ramba yarutu roye ne mantjo. Mpo ngolishi, nkeneshi mantjo ghoye gha ndjewa-ndjewa, na rutu roye naro ngaru kara rwa ndjewa-ndjewa ngaru kara yira ramba.
\v 23 Ano ngoli nkeneshi mantjo ghoye kuna kuvera kwato kumona nawa, makura rutu roye naruntje naro kukara mumundema. Mpo ngolishi, nkene ghukenu wamu rutu roye ghuku shintumuke ghukare ghushovagani, kuni nko ngaghu vhura ku katika ghuno mundema wamu rutu roye.
\p
\v 24 Kwato muntu waku vhura kukarera vahona vaviri, ghuye nga nyengapo ghumwe ntani nga horapo ghumwe, ndi po ngakorera kwa ghumwe ntani ngatunda kwa ghumwe. Nanwe nka naku vhurashi kukarera Karunga na limona.
\p
\v 25 Ame mbyo naku mutantera ashi, kapishi kupakera shinka monyo denu na marutu ghenu ashi vinke mulya ndi vinke munwa; ndi kuhamena marutu ghenu ashi, vinke mudwata. Mukondashi monyo denu dapitakana ndya ntani marutu ghenu kwa pitakana vidwata?
\v 26 Kengenu tupu vidira vyaku wiru. Vyavyo kapi vya kunanga mbuto ntani kapi vya yanguranga muyangu, ntani kapi vya pongekanga ndya, ano ngoli Shenu wamu liwiru ghuye kuvirera. Anwe mwa kara na mulyo waku pitakana vidira?
\v 27 Are ghumwe mukatji kenu ogho ana karo navinka vyavingi vya liparu, mbyo ana wederereko mwaka ghumwe wa liparu lyendi?
\p
\v 28 Mukonda munke mukarera na shinka sha vyuma? Ghayarenu tupu dimuncungu damu lidiva ashi, weni omo damena dimucuko dogoro dikure. Dado kwato kuruwana, ntani kwato kuhondja vyuma.
\v 29 Ame kuna kumutantera ashi, nampili ndi Salomoni kumwe limona lyendi lyaliyingi unene, kapi kadwatanga akare naghu fughuli waku pitakana dino dimucuko.
\v 30 Nkeneshi Karunga kudwateka mushoni wamu wiya, ghuno ghuna karopo namuntji tupu na yona makura ngava ghutetepo ngava ghuvhukumine mulidiko, weni omo ngapira kumudwateka anwe mupitakane mushoni, anwe vantu lipuro lyenu lididi unene?
\v 31 Mpo ngolishi kapishi mukare na shinka unene ashi, 'Vinke mulya?' ndi 'Vinke mu nwa?' ndi 'Vyuma munke ngamu dwata?'
\v 32 Vapagani mbo vashanango ku kupongekera vininke, anwe Shenu wamu liwiru ana yiva kare ashi muna vihepa vino vininke.
\v 33 Mpo ngolishi pamuhovo shanenu Untungi wa liwiru na ghupongoki wendi, makura navintje vino muna hepa ngava viwederera ko kukwenu.
\v 34 Mpo ngolishi kapishi muku pakere shinka kwavi vya yona, mukondashi lya yona nalyo nalyavyo kare. Kehe liyuva kwa kara naghudito walyene.
\c 7
\cl Ruvambi 7
\p
\v 1 "Kapishi kukara nkwangu kupangura unyoye, mposhi ngava kapire kukupangura.
\v 2 Momu wa dameka kumpanguro ghunyoye, nove mo ngava kakupangura, ntani shimetito osho waruwanitire ghufutite ghunyoye, nove ntjo ngava karuwanita kumfuto yoye.
\v 3 Mukonda munke ghuyiyira nkope oyo yina vindamo mu lintjo lya unyoye, ove ghupire kumona linanga olyo lina vindamo pamantjo ghoye?
\v 4 Ntani weni omo utantare unyoye ashi, 'Renka nukughupe linanga olyo lina vindamo pamantjo ghoye,' nkeneshi pamantjo ghoye napo kuna vindamapo mananga?
\v 5 Ove kuku twenya ashi muvi-kupaki! Pamuhovo ghupa mananga pamantjo ghoye gha kare ana kene, ntani uvhura kumona nawa mukughupa mananga pamantjo gha unyoye.
\p
\v 6 Walye mwa tapanga ku mbwa ovyo vya pongoko, ntani walye mwa vhukuminanga makwarara ghenu kumeho ya vinguru. Mukonda shi ngava ghalyatangera na makondo ghavyo, ntani ngavipiruka kukwenu ngavi kupapawire marutu ghenu.
\p
\v 7 "Romba, ngava kupa. Shana-shana, ngaghu viwana. Ngongora, ngava kugharura.
\v 8 Kehe ghuno wakuromba, vakona kumupa; Kehe ghuno wakushana, akona kuwana; ntani kehe ghuno waku ngongora, vakona kumugharura.
\p
\v 9 Ndi are ghumwe mukatji kenu, nkene monoye kuna rombo mboroto, makura ghudamune liwe ghutape?
\v 10 Ndi nkene kuna rombo ntjwi, ove ghudamu liyoka ghutape?
\v 11 Mpo ngolishi, nampili momu wakara shi ove muntu wa urunde, ano ngoli wayiva mutapa ma ushwi ghamawa ku vana voye, makura weni ngoli omo ngapira kupitakana Shenu wa muliwiru kutapa ma ushwi ghamawa kwovo vaku shungida kukwendi?
\p
\v 12 Mpo ngoli shi, kehe vino muna shana vantu vavi ruwane kukwenu, nanwe mwa kona kuviruwanena vantu, weno mo dina kutanta veta na nkango dava porofete.
\p
\v 13 "Ngena ghupitire mulivero lyalididi. Mukondashi livero lya linene kwa yashama unene yayo yaku twara kulidjonauko, ntani vantu vava yingi ndjo vakwamanga.
\v 14 Ntani nka livero lya lididi unene kwa kara nka na ndjira yayi didi unene ntani yino ndjira ya kutwara ku liparu, yayo udito unene kuyendamo, ntani vantu vasheshu vakuyiwana vayendemo.
\p
\v 15 Vangarenu karenu muna kotoka kuva porofete vavipempa, vavo ngavaya kukwenu kuna dwata shipapa namu shishwi sha ndjwi nane ngoli munda kuna karamo mambungu gha ndjara ghaku papaura vantu.
\v 16 Vavo ngamuva dimburura kuvi yimwa vyavo. Vya ushili vantu kuvhura kunyanga mandjembere kushitondo sha migha ndi, ndi kuvhura ku nyanga ukuyu ku shitondo sha kandjata ndi?
\v 17 Mo vyakara ngoli ashi, shitondo shashiwa sha kona kuyimwa nyango ya yiwa, ntani shashidona kuyima nyango ya yidona.
\v 18 Shitondo shashiwa naku vhura shi kuyima ko nyango yayidona, ndi shitondo sha shidona na kuyima ko shi nyango yayiwa.
\v 19 Kehe shino shitondo shakupira kuyima nyango yayiwa vakona kushi teta shitundepo ntani vahepa kushi vhukumina mumundiro wanaruntje.
\v 20 Mpo ngoli shi, vavo ngamu vadimburura mukonda yavi yimwa vyavo.
\p
\v 21 Kapishi kehe ghuno wa kughamba ku kwande ashi, 'Hompa, Hopma,' ngaka ngena mu untungi wa liwiru, nane ngoli nkwandi mbovo tupu vaku ruwana viruwana vyava Vava vamu liwiru.
\v 22 Opo ngalitika mo linya liyuva vantu vavayingi ngava kaghamba ku kwande ashi, 'Hompa, Hompa, nane kapishi mu lidina lyoye katu porofetanga, mulidina lyoye katu tjidanga mpepo dadidona, ntani mulidina lyoye katu ruwananga vitetu vyavinene?'
\v 23 Ame nganu vatantera ashi, 'Ame ndana kara kapi namuyiva! Tundenu ko ku kwande, anwe vatjoli-veta!'
\p
\v 24 "Mpo ngoli shi, kehe ghuno wa kuyuvha nkango dande ntani ghuye alimburukwe kwa dino nkango, ghuye ngakara yira ndjeghunya mukafumu waku kotoka, ogho atungiro ndjugho yendi pa Liwe.
\v 25 Mvhura yayinene ngayi roka unene, mema gharuhandjo ngagha pupa nankondo, ntani mpepo ya likundungu ngayi yungu unene, ngayi kutoghone mo mu ndjugho yino, ano ngoli yino ndjugho kapi ngayitundapo, mukonda shi kwayi tungira pa Liwe.
\v 26 Ano ngoli kehe ghuno wakuyuva nkango dande ghuye ngapire kulimburukwa kwa dino nkango, ghuye ngafana yira ndjeghunya mukafumu wamu gova ogho atungiro ndjugho yendi pa musheke.
\v 27 Opo ya rokire mvhura yayinene, opo ayire mema gharuhandjo nankondo, ntani opo ya yungire unene mpepo ya likundungu yiku toghone mo, yino ndjugho ayi were palivhu, ayi djonauka kumwe naku hanaukapo."
\p
\v 28 Opo amanine Yesus kughamba dino nkango, mbunga ayi tetuka unene kumarongo ghendi,
\v 29 mukondashi ghuye kwa rongire marongo gha nkondo unene, kapishi yira momu varonganga varongi matjangwa.
\c 8
\cl Ruvambi 8
\p
\v 1 Jesus opo aghurumukire atunde kundundu, mbunga yayinene nayo ayi mukwama.
\v 2 Makura, muntu wavingondwe aya kukwendi makura atongamene kumeho yendi, aghamba ashi, "Hompa, nkene kughuvipanga, kuvhura ghunkenite nuveruke."
\p
\v 3 Jesus makura ahonyonona lighoko lyendi amukambeke, aghamba ashi, "Ame navipanga. Veruka." Mpopo tupu averuka akare ana kushuka, vingondwe avitundupo pa rutu rwendi.
\v 4 Jesus amutantere ashi, "Kenga weno shapuka ghuyende kwato ogho ghuvhura kughamba naye mundjira yoye. Yenda mundjira yoye, ghuka moneke ku vapristeli, makura ghuka tape ndjambo yoye oyo aturapo Moses, yika kare umbangi ghoye kukwavo.
\p
\v 5 Jesus opo ayatikire muKaperenimu, makura mukurona wa vakavita aya ku kwendi, ashungida
\v 6 kumwe na kughamba ashi, "Hompa, mukareli wande kunarara mumundi kwato kuyenda, kwato nkondo murutu kuna ku vera unene."
\p
\v 7 Yesus amutantere ashi, "Ame kunu yenda nuka muverure."
\p
\v 8 Mukurona wavakavita alimburura kumwe naku ghamba ashi, "Hompa, ame kapi nahungama ashi ove ghuvhure ku ngena mumundi wa wande. Ghamba tupu nkango makura mukareli wande ndi kwa veruka.
\v 9 Mukonda shi name muntu ogho vatura mushiruwana sha lipangero, ntani nakara na vakavita munda ya lipangero lyande. Nkene anu ghamba kwa ghumwe ashi, "Yenda," akona kuyenda ntani, ndi nughambe kwa umwe ashi, "Ya," ghuye akona kuya ntani, ntani nange anu tantere mukareli wande ashi, 'ruwana vino,' akona kulimburukwa ntani ghuye aviruwane.
\p
\v 10 Yesus opo ayuvhire vino, ghuye kwatetukire unene makura atantere mbunga yavantu ovo vamukwamino ashi, "Ushili vya ushili na kumutantera ashi, ame shimpe kapi nawana mo ghumwe walipuro lyaku hura-pano mu vaIsraeli.
\v 11 Ghushili na kumutantera ashi, vavayingi ngava katunda ku upumeyuva na ku utokero, makura ngavaka shungira ku ntishe ngava kadjombwane kumwe na Abrahamu, na Isak, ntani na Yakopu, mu untungi wa liwiru.
\v 12 Ano ngoli vantu vamu untungi ghuno ngava kava vhukumina pandje mulikurundema, omo ngava kalira-malira-nkali kumwe naku kukwetja pamayegho."
\v 13 Yesus atantere mukurona wa vakavita ashi, "Yenda! Vishoroke kutwara mu lipuro lyoye, mo va vhura kuvi kuruwanena." Makura mukareli wendi averuka mpopo pa shirugho osho.
\p
\v 14 Yesus opo ayatikire mumundi wa Petrusi, aya wana va ngumweyi va Petrusi vana rara kuna kuvera lishakima.
\v 15 Yesus ava vakwata ku lighoko lyavo, makura lishakima ali vatundu. Mpopo tupu ava shapuka vatameke ruwana muyusha vatape kukwendi.
\p
\v 16 Opo lya ghombokire liyuva, vantu ava yita vantu vavayingi ovo va kaliro na mpepo dadidona vavayite kwa Yesus. Ghuye atjidamo mpepo dadidona na nkango makura averura vaveli navantje.
\v 17 Vino kwa shorokire mposhi ditikiliremo nkango odo aghambire muporofete Isaya ashi, "Ghuye mwene kwa ghupa mbyo adamuna ashimbe ma uvera na mahamba ghamu rutu rwetu mposhi atwe tukare na marutu gha ndjewa-ndjewa."
\p
\v 18 Yesus opo amonine mbunga yayinene yina mu kundurukida, ghuye atantere vantu vamutware musheli munya ya lifuta lya Galileya.
\v 19 Makura murongi matjangwa ghumwe aya kukwendi aghamba ashi, "Murongi, ame kehe kuno ngaghu yenda ove nganu kwama-kwama."
\p
\v 20 Yesus alimburura ashi, "Vambwawa kwakara namakwina ghavo, ntani vidira vya ku wiru vya kara na vitunguru vyavo, ano ngoli Mona Muntu kundereko livhango lyaku vhura kutatera mutwe wendi."
\p
\v 21 Ghumwe wa varongwa vendi aghamba ashi, "Hompa, pulitira tanko nuvyuke nganu kavhumbike va vava."
\p
\v 22 Yesus amutantere ashi, "Ove nkwame, shuva vafe va vhumbike vafe vavo."
\p
\v 23 Yesus opo arondire mu wato, varongwa vendi navo ava rondo vamukwame.
\v 24 Vakuharukako tupu likundungu lya mankumpi na mpepo kuna kuyunga unene mulidiva, wato kuna kuyura ma nkumpi. Ano ngoli Yesus ghuye kuna rara turo.
\v 25 Varongwa vendi ava ya kukwendi vamu rambwite kuturo, kumwe na kughamba ashi, "Tupopere, Hompa; atwe kuna kufa!"
\p
\v 26 Yesus ava tantere ashi, "Vinke muna kutjira, anwe va lipuro lya lididi?" Makura ghuye ashapuka ntani aharukiri mpepo na lifuta. Mpopo tupu lifuta ali kutura teyete.
\p
\v 27 Varume navantje avatetuka, ava ghamba ashi, "Muntu munke ghuno, nampili mpepo na lifuta kulimburukwa kukwendi?"
\p
\v 28 Yesus opo akatikire musheli munya ya lidiva mu shirongo shaGadarena, vaka fumu vavili ovo vakalire nampepo dadidona avaya kukwendi vamu kondawire. Vavo kwa rupukire vatunde mumayendo ntani vavo kwa kalire shiponga unene, kwato ogho kayendango apite oyo ndjira.
\v 29 Tupu vamumona, vavo ava tameke kulira kumwe nakughamba ashi, "Natwe nove panke nka vitu tunda, ove Mona Karunga? Ove kunaya ghuya tuhepeke shasho shirugho shetu sha hana kutikamo ndi?"
\v 30 Ghutanga wa vinguru vyavi yingi vyavyo kuna kara mumalyero, pepi tupu no po vakalire.
\p
\v 31 Mpepo dadidona adi shungida Yesus kumwe naku ghamba ashi, "Nkene kughutu tjida tutundemo muno, tushuve ngoli tungene mu utanga wavinguru."
\p
\v 32 Yesus aghamba ashi, "Ka yendenu!" Mpepo dadidona adirupukamo makura adi kangena mu utanga wa vinguru; vamonako tupu utanga wavi nguru na untje kuna kuduka vingene mulidiva makura navintje avi fu kumema.
\v 33 Vashita va vinguru ava duka vakayende makura ava katapa mbudi mu Shitata kuhamena ovyo vya shorokiro navintje, ntani navyo vya shorokiliro vano vakafumu vakaliro nampepo dadidona.
\v 34 Makura, vantu vamu shitata navantje ava yendi kwa Yesus. Opo vaka muwanine vamumone, makura ava mukanderere atunde mushirongo shavo.
\c 9
\cl Ruvambi 9
\p
\v 1 Yesus kwa rondire muwato, avindakane lidiva, ayende ku shitata shavo.
\v 2 Makura, ava yita kukwendi mukafumu wa shirema shamundambo ghuye kuna rara pa ghuro. Jesus opo amonine ashi vavo vana kara na lipuro, ghuye aghamba atantere mukafumu wa shirema ashi, "Monande, kara naruhafo. Ndjo doye vanadi dongononapo."
\p
\v 3 Makura, vamwe mukatji kavarongi matjangwa ava ghamba mumutjima davo ashi, "Ghuno mukafumu kuna kushwaura Karunga."
\v 4 Yesus ayivire ovyo vana kughayara munda yadi mutjima davo makura aghamba ashi, "Vinke muna kughayarera vyavidona munda yadi mutjima denu?
\v 5 Vyaghurerupo ne vinimbyo, vyaku kughamba ashi, "Ndjo doye vana didongononapo,' ndi vyaku ghamba ashi, 'Shapuka yenda'?
\v 6 Mposhi ngamu yive ashi Mona Muntu kwakara nankondo pano pa livhu ghuye kuvhura kudongononapo ndjo, ..." Makura atantere shirema ashi, "Shapuka, damuna ghuro ghoye, kayende kumundi ghoye."
\v 7 Makura mukafumu ashapuka ayendi kumundi wendi.
\v 8 Mbunga opo vamona vino, avatetuka unene makura ava fumadeke Karunga, ogho atapango nkondo ku vantu.
\p
\v 9 Yesus makura atundupo aka yende, ghuye amono mukafumu walidina Mateusi kuna shungiri ku tende ya vafutiti mutero. Ghuye amutantere ashi, "Nkwame." Ghuye ashapuka amu kwama.
\v 10 Yesus aka shungira mundjugho ghuye kuna kulya, makura, vafutiti mutero vavangi na vantu va ndjo navo avaya vayalye kumwe naYesus na varongwa vendi.
\p
\v 11 Va Farisayi opo vamonine vino, ava ghamba na varongwa vendi ashi, "Mukonda munke murongi wenu ana kulya kumwe na vafutiti mutero ntani na vantu va ndjo?"
\p
\v 12 Yesus opo ayuvhire vino, ghuye aghamba ashi, "Vantu va ukanguki pa rutu kapi va shananga nganga, nkwandi vaveli.
\v 13 Muna hepa kuyenda muka kuronge ovi dina kutanta dino nkango vaghamba ashi: 'Ame kwa hora ghufe nkenda, kapi shi ndjambo.' Ame kapi nayera vahungami ashi vatjindje ukaro, nane ngoli kwayera va ndjoni."
\p
\v 14 Varongwa va Johanesi avaya ku kwendi va mupure shi, "Mukonda munke atwe na vaFarisayi kehe pano kuraperera na kudililira, ano ngoli varongwa voye kapi varapereranga naku dililira?"
\p
\v 15 Yesus ava limburura ashi, "Vantu vakuya ku shipito shankwara na kuvhura shi vakare muliguvo nkene mukwali shimpe mpwali kukatji kavo? Ano ngoli shirugho ngashiya opo nga tundamo mukwali mukatji kavo, ntani navo ngava kara pa ndapero yaku dililira.
\p
\v 16 Nakuvhurashi muntu kutura vivandeko vyavi kuru-kuru pa vyuma vyavipe, shivando shashikuru-kuru ngashi taghukapo shitundepo pavyuma, makura vyuma ngavidjonauka nakutauka mwamu nene.
\v 17 Ntani nka muntu na kuvhurashi kuturanga marovhu ghamape mushipapa shashikuru-kuru. Nkene ngaghutura marovhu ghamape mushipapa shashikuru-kuru, marovhu ghamape ngagha taura shipapa shashikuru-kuru, makura ngaghu kombanita marovhu kumwe nashipapa. Mpo ngolishi, ghuna hepa kutura ntani marovhu ghamape mushipapa shashipe, ntani ngaghu renka navintje vikarepo."
\p
\v 18 Yesus ghuye shimpe kuna kughamba navo, vaharukako tupu, murume umwe wa matimbi aya atongamene kumeho ya Jesus. Ghuye aghamba ashi, "Monande wa mukadona ntantani tupu ana kudohoroka, tuyende ghuka kambeke lighoko lyoye pendi, makura akare na monyo.
\v 19 Makura Yesus ashapuka vayende kumwe naye, varongwa vendi navo ava kwamako.
\v 20 Mundjira yavo, mukamali ogho akaliro na uvera wa kupita honde ghure wa mwaka murongo-nambiri akwama Yesus munyima dogoro aka kwata ku lirwakani lyendi.
\p
\v 21 Mukondasi ghuye ghambire munda ya mutjima wendi ashi, "Nkene tupu kunu kwata kulirwakani vyendi, ndi kunu veruka."
\p
\v 22 Makura Yesus mpopo tupu apiruka kunyima amu mono, aghamba ashi, "Monande wa mukadona, wakara nalipuro; lipuro lyoye lina kuverura." Mpopo tupu mukadona averuka.
\p
\v 23 Yesus opo ayatikire mumundi wa litimbi, aya wanamo vaveti vamarumbendo na mbunga kuna ku lira.
\v 24 Ghuye ava tantere ashi, "Rupukenumo, ghuno mukadona kapi ana fu, kuna rara," Ano ngoli vavo ava mushepe na kumushwaura.
\v 25 Opo va rupukiremo vantu navantje, ghuye angene mo mundjugho makura amukwata kulighoko, mukadona arambuka.
\v 26 Makura yina mbudi ayi kughanene mushirongo nashintje.
\p
\v 27 Yesus opo atundirepo akayende, vakafumu vaviri vavatwiku ava mukwama muruku. Vavo ava yiyiri naliywi lya kudameka unene ashi, "Mona David, tufere nkenda!"
\v 28 Yesus ayendi aka ngena mumundi, vakafumu vavatwiku ava mukwama navo vaka ngene mumundi. Yesus ava pura ashi, "Muna pura vya ushili ashi ame kuvhura numu verure ndi?" Vavo ava limburura ashi, "Yii, Hompa."
\p
\v 29 Makura Yesus aya kwata pa mantjo ghavo aghamba ashi, "Vishoroke kutwara mulipuro lyavo,"
\v 30 mpopo tupu ava pahuka mantjo ghavo. Makura Yesus atapa marondoro kukwavo ashi, "Kengenu, kwato ogho muvhura kutantera kuhamena vino."
\v 31 Ano ngoli vano vakafumu vaviri ava yendi ndjira nayintje vahanite yino mbudi na kuntje.
\p
\v 32 Tupu vatundirepo vano vakafumu vaviri vaka yende, mpopo tupu, ava yita mukafumu washipuru-puru kwa Yesus ogho akaliro na mpepo dadidona.
\v 33 Tupu atjidiremo mpepo dadidona mumwendi, mukafumu makura atameke kughamba. Mbunga ayi tetuka unene kumwe naku ghamba ashi, "Ovino shimpe kapi twavi mona rumwe mu Israel!"
\p
\v 34 Ano ngoli Vafarisayi vavo avaghamba ashi, "Ghuye kuruwanitnga mupangeli wa mpepo dadidona, makura atjidemo mpepo dadidona."
\p
\v 35 Makura Yesus ayendi vitata navintje ntani na dimukunda nadintje. Ghuye ayendi muSinagoge aronge na kuyuvita Mbudi ya Ruhafo ya untungi wa liwiru kumwe naku verura ma uvera na mahamba naghantje.
\v 36 Opo amonine mbunga yayinene, ghuye ava fere nkenda unene, mukonda shi vahepire unene ntani kwa kalire na liguvo. Vavo kwakalire yira ndjwi dakupira mushita.
\v 37 Ghuye aghamba kuvarongwa vendi ashi, "Muyangu ghuna vhuka unene, ano ngoli varuwani va sheshu.
\v 38 Mpo ngoli shi shungidenu kwaHompa mwenya-muyangu, nga tume varuwani vavayingi mulifuva vaka wapayike muyangu.
\c 10
\cl Ruvambi 10
\p
\v 1 Makura Yesus ayita varongwa vendi murongo navaviri atapa nkondo daku tjida mpepo dakunyata, dirupuke mumarutu ghavantu, naku verura ma uvera na mahamba ghaku kushuva-shuva.
\v 2 Madina ghava Apositoli murongo navaviri ngo ghano agha kukwamoko. Wakuhova, Simoni (ogho kava twenyanga ashi Peturusi), ntani Andriyasi mu unyendi; Jakopu mona Zebede; ntani Johanesi mu unyendi;
\v 3 Filipusi, ntani Bartolomeusi; Tomasi; ntani Mateusi mufutiti mutero; Jakopu mona Alufeusi, ntani Tadeusi;
\v 4 Simoni wamupampi; ntani Judasi Isikalyoto ogho amu tuliro muliyome.
\p
\v 5 Ovano murongo navaviri Jesusi ava tumu varupuke. Ava tantere kumwe na kughamba ashi, "Kapishi muyende kulivango oko vatunga vaHedana, ntani kapishi muka ngene mudoropa davaSamaritani.
\v 6 Nane ngoli yendenu kuntjwi dakukombana mumandi ghava Israeli;
\v 7 yendenu, kayuvitenu kumwe naku vatantere ashi, 'untungi wa liwir pepi ghuna kara.'
\v 8 Kaverurenu vaveli, karambwitenu va fe, kaverurenu vavingondwe, ntani katjidenu mpepo dadidona muvantu. Maghoko-ghoko mwavi wana, ntani kavi tapenu maghoko-ghoko.
\v 9 Kwato kushimba ngorodo, na siliveli, ndi ngoporo mundjato denu.
\v 10 Kwato kushimba ndjato damuruyendo, ndi vikoverero viviri, ndi vicapa, ndi shiruwanita kehe shino, muruwani kwa hepa kuwana ndya dendi.
\v 11 Nkene muna ngene mushitata ndi mukunda, muna hepa kuyenda murombe mararo mumundi omo vana mutambura, muna hepa kukara momo dogoro mpopo ngamu tundamo.
\v 12 Kumeho yaku ngena mo mumundi, muna hepa kumorora.
\v 13 Nkene vana mutambura mumundi, muna hepa kukandayika ogho mundi ukare mu mpora. Nkene kapi vana mutambura, ghupenu mpora yenu yi vyuke kukwenu.
\v 14 Nkene vantu kapi vana mutambura, ndi kapi vana tambura nkango denu, muna hepa kuyenda mupitakane ogho mundi ndi shitata, ntani muna hepa ku kukumuna mbundu kumpadi denu.
\v 15 Vya ushili naku mutantera ashi, opo ngali tika mo liyuva lya mpanguro, mpanguro ya shino shitata ngayi kapitakana ya Sodomu naGomora.
\p
\v 16 "Kengenu, ame kuna kumu tuma yira ndjwi mukatji kamambungu, mpo ngoli shi karenu muna vangara yira mayoka ntani muna hepa ku kuruka yira vankuti.
\v 17 Karenu mu nomene vantu! Vavo ngava mutwara kumpanguro, ntani ngava mushepura na ngoreka muSinagoge davo.
\v 18 Vavo ngava mutwara kumeho ya vapangeli na vaHompa mukonda yande, anwe ngamu ka kare vambangi vande kukwavo ntani na ku vaHedana.
\v 19 Opo ngava mukwata, kapishi ngamu kare nashinka ashi vinke mukaghamba ndi weni omo mu kaghamba, ovyo ngamu kaghamba ngava vimutantera mpopo paruvede oro.
\v 20 Ntani kapishi anwe ngamu kaghambo, ano ngoli Mpepo ya Shenu ndjo ngayi kaghambo mu mwenu.
\v 21 Vakuruvenu nava univenu ngava kamu tapa va mudipaye, ntani vasha ngava katapa vana vavo va vadipaye. Vanuke ngava kaku limba na vakurona vavo, vavo ngava kakudipaya-dipaya vene-na-vene.
\v 22 Va vayingi ngava kamunyenga mukonda ya lidina lyande. Ano ngoli kehe ghuno ngaka karo nalididimiko dogoro ku uhura, ghuye ngaka yoghoka.
\v 23 Nkene kuna kumuhepeka muno mushitata, muna hepa kutundamo muyende mushitata shaku kwamako, vya ushili na kumutantera ashi, anwe kapi ngamu yenda mumane vitata navintje vya muIsraeli makura Mona Muntu naye ngamoneke.
\p
\v 24 "Murongwa kapi apitakana mushongi wendi, ndi mukareli kapi akara pawiru ya muhona wendi.
\v 25 Ano ngoli vyatikiliramo tupu ashi murongwa afane yira murongi wendi, ntani mukareli yira muhona wendi. Nkene shi vavo kwa twenyine muhona wenu ashi ndje Belisebuli - mukurona wa mpepo dadidona, anwe varongwa vendi ngava kamuyitita na madina ghamadona unene!
\p
\v 26 Mpo ngolishi kapishi ngamu va tjire, kwato osho shavando ashi ngashipire kushoroka paghukenu, ntani kwato osho sha vando ashi ngava pira kushi yiva.
\v 27 Kehe vino nganu mutantera mu mundema, muna hepa kuvighamba mu ukenu, ntani kehe vino ngamu yuvha mukahore-hore, yendenu mukavighambe kwa kehe ghuno.
\v 28 Kapishi kutjira vantu kudipaghaya rutu tupu ano ngoli vavo na kuvhurashi kudipaya monyo. Nane ngoli tjirenu wa kudipaya navintje monyo na rutu vidjonauke mumundiro wa naruntje.
\v 29 Nane mandjunge maviri kwato kughaghulita ku senda yimwetupu? Ano ngoli kwato nampili limwe tupu liwere palivhu shenu apire kuliyiva.
\v 30 Nampili huki damu mutwe ghoye nado dapwa kuvarura.
\v 31 Kapishi ghukare naghoma. Ove wakara na mulyo unene kupitakana mandjunge ghama yingi.
\v 32 Mpo ngolishi kehe ghuno ngatongonono akare mbangi yande kumeho ya vantu, name nka nganu katongonona umbangi wendi kumeho yava Vava vamuliwi.
\v 33 Ano ngoli kehe ghuno ashweno kuya kukwande kumeho yavantu, name nganu kamushwena kumeho ya vaVava va muliwi.
\p
\v 34 "Kapishi mughayare ashi ame kwaya nuyite mpora pano palivhu. Ame kapi naya mukuyita mpora, ame kwayita rufuro.
\v 35 Ame kwayita unkore pakatji ka monarume aku gaunuke na vashe, ntani mukodona aku gaunuke na vawina, ntani mukadikwara aku gaunuke na vangumweyi yendi.
\v 36 Ovo wa tunga navo mumundi ghoye mbo ngava karo vanankore voye.
\v 37 Kehe ghuno wakuhora vashe ndi vawina kupitakana ame, ogho kapi awapera kuya kwande; kehe ghuno wakuhoro monendi wa mumati ndi wa mukadona kupitakana ame, ogho kapi awapera kuya kukwande.
\v 38 Kehe ghuno wakupira kudamuna shilivindakano shendi akwame mumwande, ogho kapi a wapera kuya kukwande.
\v 39 Kehe ghuno wakuhora liparu lyendi ghuye ngaka likombanita. Ano ngoli kehe ghuno waku nyenga liparu lyendi mukonda yande ghuye ngaka liwana.
\p
\v 40 "Kehe ghuno wakumutambura ame tupu ana tambura, kehe ghuno wakuntambura ame ghuye kuna tambura nka ndjegho antumo ame.
\v 41 Kehe ghuno wa kutambura muporofete mukonda ya lidina lyendi lya muporofete, ghuye nga wana mfuto, na ushwi na matungiko ghaghuporofete, ntani kehe ghuno wa kutambura muntu wamuhungami mukonda yaghuhungami wendi ghuye ngawana mfuto, na ushwi na matungiko ghakutunda kumuntu wa uhungami.
\v 42 Kehe ghuno wakutapa nkinda ya mema ghamatenda mulidina lyande ogho ndje mukareli wande ndjegho, vya ushili na kumutantera ashi, muntu waku fana weno kapi ngaka kombanita mfuto yendi."
\c 11
\cl Ruvambi 11
\p
\v 1 Opo amanine kuronga Jesus makura atumu varongwa vendi murongo na vaviri, ava tundupo vaka yende tunda shitata yenda shitata vaka yuvite naku ronga.
\p
\v 2 Johanes ghuye mudorongo opo ayuvire viruwana vya Jesus, makura atumu mbudi ku varongwa ndi,
\v 3 vakamupure ashi, "Ove twa yuvha ghuna kuyo ndi, ndi tu taterere ko wa peke?"
\p
\v 4 Jesus alimburura naku vatantera ashi, "Yendenu kwa Johannes kamu tanterenu ovi muna mono ntani navi muna yuvhu.
\v 5 Vatwiku vana pahuka kuna kumona, virema kuna kuyenda, vavingondwe vana kukushuka vana veruka, vipuru-puru kuna kuyuvha ntani kuna kughamba, va fe vana rambuka ku mfa, ntani Mbudi ya Ruhafo kuna kuyi yuvita kuva hepwe.
\v 6 Muna lirago ndjeghu waku pira ku kulimba name."
\p
\v 7 Opo va tundirepo vano va ntumi, Jesus makura atantera mbunga ya vantu vyaku ghamena kwa Johannes ashi, "Vinke ovyo mwa yendilire muka mone mu mburundu - rughu rwaku kunyunganga ku mpepo ndi?
\v 8 Vinke ovyo mwa yendilire muka mone mu mburundu - murume waku dwata vyuma vya ndiro vyaku rerema ndi? Ame shi, vakudwata vyuma vyaghu fughuli vyaku rerema kwatunga mumbara dava Hompa.
\v 9 Vinke mwa yendilire muka mone mu mburundu - mu Porofete ndi? Yii, ano ngoli ame kuna kumu tantera ashi, ghuye kwapitakana mu Porofete.
\v 10 Ghuno ghuye ndjegho vatjanga mumbapira ashi, 'Kengenu, ame kuna kutuma ntumi wande kumeho yenu, ogho ngaka wapa yiko ndjira yenu.'
\p
\v 11 Vya ushili naku mutantera ashi, mukatji kavo vashampuruka vakamali kwato ghumwe wamunene waku pita kana Johanes Muyoyi. Ano ngoli muntu wamu didi mu untungi wa liwiru ndje wamunene ogho amu pitakano ghuye.
\v 12 Kutunda pa shirugho sha Johannes Muyoyi dogoro weno, Untungi waliwiru kwa kara mumahepeko, ntani vantu vavarunde kwaghu pangeranga na nkondo davo vavene.
\v 13 Nkango dava porofete ntani na veta Moses odo vaghambire kwa kalireko dogoro mpopo amonikire Johanes;
\v 14 ntani nkeneshi anwe kuvhura kuvitambura, ghuye ndje Elijah ogho vaghamba ngakayo rukando rwaghu viri.
\v 15 Kehe ghuno akaro na matwi ghakuyuva, ayuvhe dino nkango.
\p
\v 16 Anwe vantu vantantani kumu fanikita kunke? Anwe kuna fana yira vanuke vana kudanauko paliyandja, vavo kuna shungiri kuna kudanaghuka
\v 17 ntani vavo kuna kughamba ashi, 'Atwe katumu yimbiri ntjumo mudane, ano ngoli anwe kapi muna kudana. Ntani kuna kuyimba ntjumo damu litamu daliguvo ashi ndi mulire, ano ngoli anwe kapi muna kulira.'
\v 18 Johanes ghuye kwayire kapi kalyanga ndya ntani kapi kanwanga vikorwita, anwe amughamba ashi, 'Ghuye kwa kara na Mpepo ya yidona.'
\v 19 Ano ngoli Mona Muntu opo ayire ghuye kalyanga na kunwa, makura anwe amu ghamba ashi, 'Mukengenu shi, ghuye muntu wama kurulya ntani naghu nkorwi, ntani ghuye mbyo akukwata ghukwavo navafutiti mutero ntani na vantu ndjo!' Kehe ghuno akaro na ukonentu wa ushili kughu neyeda muviruwana vyendi."
\p
\v 20 Makura Jesus aghamba naghugara naku rondora vino vitata navintje omo ayuvitilire nkango da Karunga na nkondo ntani navitetu vyavinene, ano ngoli kapi vaku shighulire vapure mumwendi.
\v 21 "Lihudi lya linene kukoye ove, shitata sha Gorasini! Lihudi lya linene kukoye ove, shitata sha Betesaida! Vino viruwana na vitetu vyavinene vina shorokero mu shirongo shenu, ashi ndi kuna shorokere mushitata sha Tirenu ntani na Sidoni, ndi vana shayeke kuruwana udona vaku shighure varaperere naku kukwita mutwitwi vadwate vyuma vyaku tavaghuka vaku shighure.
\v 22 Ame kuna kumu rondora ashi mpanguro ya shitata sha Tirenu na Sidoni ngayi kakara ghureru ntani yenu ngava kadameka uenene opo ngali tikamo liyuva.
\v 23 Nampili, ove Kaperenaumu, vakutunga mbyo vakutumba mbyo wanenepa ashi dogoro ngaghu katike kuliwiru ndi? Hawe, nampili kuna kumanga ove tupu kukarumuka ngaghu yende mushirongo sha vafe! Ovino vitetu vya vinene vina shorokero mumoye ndi kwa shorokilire mushitata sha Sodomu, shino shitata ndi shimpe mpo shilipo na namuntji.
\v 24 Ame kuna kukurondora ashi, mpanguro ya Sodomu ngayi kakara ghureru ntani yoye ngava kadameka unene, liyuva lyoye lyaghuhura ngali kakara lyaghu dito unene kukoye."
\p
\v 25 Pashirugho shino Jesus araperere ashi: "Ame kuna kutapa mpandu kukwenu, Vava, Hompa waliwiru na livhu, mukondashi anwe kwahoreka vino navintje kuva konentu na vantu vandunge, mbyo mwa vishorora tupu kuvantu vaku kukarera vayive ushili wenu vakare yira vanuke.
\v 26 Yii, Vava, anwe kwa ruwana ghuhunga yira momu mwa vishanena.
\p
\v 27 Vavava kwa tapa naku neyeda vininke navintje kukwande, ntani kwato ghumwe ogho ayivo Mona nkwandi Vashe tupu pentjavo, ntani kwato ghumwe ogho ayivo Vashe nkwandi Mona tupu pentjendi, ntani kwa kehe ghuno atoghorora Mona ghuye kuneyeda naku shorora navintje vamuyive.
\v 28 Yenu kuno ku kwande, anwe namuvantje mwa damuno mudigho wa udito, ngamuya wane ghupwiyumukiro.
\v 29 Damunenu djoko yande kukambekenu ntani kurongenu marongo ghande, mukondashi ame kwa ghomoka mbyo naku didipita mumutjima, mposhi anwe ngamu yawanenemo lipwiyumuko lya monyo denu.
\v 30 Mukondashi djoko yande yireru ntani mudigho wande ghureru unene."
\c 12
\cl Ruvambi 12
\p
\v 1 Liyuva lya Sabata Jesus kwapitire avindakane mumafuva gha mbuto. Varongwa vendi kwayuvire ndjara unene, makura ava tameke kutjora ntafu va lye.
\v 2 Opo vavamonine Vafalisayi, makura ava tantere Jesus ashi, "Kenga, Varongwa voye ovino vana kuruwana kapi vya pulititra kuviruwana muliyuva lya Sabata."
\p
\v 3 Jesus ava limburura ashi, "Kapi mwa varura matjangwa ovi aruwanine David na vantu vendi, opo vayuvire ndjara?
\v 4 Ghuye kwa yendire mu Ntembeli ya Karunga, aka lya mboroto ya kupongoka ya ndjambo, oyi vapira kupulitira kulya ghuye na kehe ghuno, nkwandi vaPristeli tupu.
\v 5 Ntani kapi mwavarura omo vatjanga veta ya Sabata ashi, vaPristeli nkene kuna kuruwana mu Ntembeli liyuva lya Sabata makura vatjore veta vavo kwato undjoni?
\v 6 Ano ngoli ame kuna kumu tantera ashi ogho apitakano Ntembeli mpwali mukatji kenu.
\v 7 Ashi ndi anwe kwayiva ovi dina kutanta dino nkango da Karunga daghambo ashi, 'Ame kwa hora ghufe nkenda, kapishi ndjambo,' anwe ndi kapi mwa panguranga vantu vakupira undjoni.
\v 8 Mukonda shi Mona Muntu ndje Hompa wa liyuva lya Sabata."
\p
\v 9 Makura Jesus atundapo akangena muSinagoge yavo.
\v 10 Mwamo kwakaliremo mukafumu wa kufa lihoko. Vafalisayi makura ava pura Jesus ashi, "Vya pulitira kuverura muntu muliyuva lya Sabata ndi?" Vavo kwa shanine varundire Jesus ashi kuna ruwana undjoni.
\p
\v 11 Jesus ava limburura ashi, "Opo muna kara mukatji kenu, nkene ndjwi yoye yimwe tupu, yina were mulitope muliyuva lya Sabata, kapi ngaghu vhura kuyikoka yitundemo ndi?
\v 12 Ame shi, monyo wa muntu, kwa kara na mulyo unene kupita kana wa ndjwi? Mpo ngoli shi vya pulitira kuverura muntu naku ruwana uhunga kehe lino liyuva nampili lya Sabata."
\v 13 Makura Jesus atantere ghuno murume ashi, "Honyonona lighoko lyoye." Ghuye ahonyonona, lighoko lyendi aliveruka mpopo likare yira ghunyalyo.
\v 14 Makura Vafalisayi ava rupukamo naghu gara vaka kuyonge kuhamena kukwendi. Vavo ava shana ndjira ashi weni omu vamuruwana Jesus mposhi vamudipaye.
\p
\v 15 Jesus opo anongononine vino, makura ghuye atundupo. Vantu vavayingi navo ava mukwama, kumwe navaveli makura ghuye ava verura navantje.
\v 16 Makura ghuye ava pampilikida ashi ndi kapishi vamu yiyaghuke,
\v 17 mpongolishi dino nkango, damu porofete Jesaya ditikiliremo, odo aghambire ashi,
\q
\v 18 Kengenu, oghuno ndje mukareli wande ogho natoghorora; oghu na hora unene, ghuye kwa yenda kumutjima wande. Ame nganu tura Mpepo yande mumwendi, mposhi ngayuvitire dimuhoko dava Pagani Mbudi ya Ruhafo.
\q
\v 19 Ghuye kapi ngakara na marwanambo ntani kapi nga tangura na kehe ghuno; ntani kapi ngamu yuvha liywi lyendi kuna kukaruka mu ndjira.
\q
\v 20 Ghuye kapi nga tjora rughu rwaku penga, ntani kapi nga dimita vikuni vyaku tumunuka muti, ghuye nga kara na lididimiko dogoro nga funde muku yuvita mbudi ya uhunga,
\q
\v 21 dogoro dimuhoko na dintje ngadi pure ngadi tambure naku huguvara mumwendi."
\p
\v 22 Mpop tupu makura ava yita muntu wa shitwiku wa shipuru-puru, ghuye kwakalire na mpepo ya yidona, ava muyita kwa Jesus. Ghuye amu verura, mpopo tupu atameke kumona naku ghamba.
\v 23 Vantu navantje ava tetuka, ava ghamba ashi, "Oghuno mukafumu kuvhura vikare ashi ghuye ndje Mona David?"
\p
\v 24 Vafalisayi opo vayuvire yino mbudi yavi tetu, vavo ava ghamba ashi, "Ghuno murume kapi atjida ngamo mpepo dadidona nankondo dapeke, nane ngoli na nkondo da Belisebubu, mukondi wampepo dadidona."
\p
\v 25 Jesus ayivire ovi vyakaliro mumaghayaro ghavo makura ava tantere ashi, "Kehe shino shirongo shaku kutavakana ngashi hanaukapo, shikare shitata ntani mundi waku kutavakana kapi ngaghu tika mo mughuta wakora.
\v 26 Nkene shi Satan kutjida mo Satan, kutanta shi ghuye kwa kara nama kutavakano mwa mwene. Weni ngoli omo ngaghu vhura kukarapo untungi wendi ghuyimane?
\v 27 Nkene shi ame kutjidamo mpepo dadidona na nkondo da Belisebubu, ovano vana venu vavone nkondo dare varuwanitanga vadi tjide mo? Mukonda ndjoyino vavo mbo ngava kamu panguro.
\v 28 Ano ngoli nkene shi ame kutjida mpepo dadidona na Mpepo ya Karunga, yivenu ashi untungi waKarunga ghunaya papenu.
\p
\v 29 Weni omo ngaghu vhura kutjora ghungene mundjugho ya lipenda ghuka vake limona lyendi ove wahana kufunda ghumange lino lipenda? Nkwandi ghuna hepa kufunda lipenda ntani ngaghu ngena mundjugho yendi ghuka vake limona yendi.
\p
\v 30 Kehe ghuno apiro kuhamena ku ruha rwande, ogho kwa kulimba name, ntani kehe ghuno wakupira kupongeka name, ghuye kuhanaura.
\p
\v 31 Mbyo naku mutantera ashi, kehe yino ndjo na lishwaghu lyaku tunda ku vantu kuvhura kuyi dongononapo, ano ngoli kehe ghuno waku shwaura Mpepo ya Kupongoka kwato kuyidongononapo.
\v 32 Kehe ghuno waku ghamba nkango dadidona kwa Mona Muntu, kuvhura kumu ghupirapo. Ano ngoli kehe ghuno waku shwaura Mpepo ya Kupongoka, kwato kumu ghupirapo, muno mu udjuni, ndi mu udjuni waku meho.
\p
\v 33 Nkene shi shitondo shashiwa na nyango daku yimako nado kuwapa, ano ngoli shitondo shashidona na nyango dakuyimako nado didona, ntani kehe shino shitondo kushi dimburura mukonda ya nyamngo navi yimwa vyako.
\v 34 Anwe vana vavambaroka, anwe muva dona, weni ngoli omo muvhura kughamba vyaviwa ndi vya uhunga? Mukonda shi mbyovo vyayuro mumutjima mbyo vya rupukango muka nwa.
\v 35 Muntu wamuwa kushorora ghuwa wamunda ya mutjima wendi, ntani muntu wa mudona kushorora udona wamunda yamu yamutjima wendi.
\v 36 Ame kuna kumu tantera ashi, muliyuva lya mpanguro kehe yino nkango waghamba yaku pira mulyo, ngayi karupuka ngayi katape ghumbangi kukoye.
\v 37 Mukonda shi liyuva lya mpanguro ngaghu kaparukira munkango doye odo wa ghambanga daghu uhunga, ndi ngaghu kayenda mulidjonauko mukonda ya kunkango doye odo waghambanga dadidona."
\p
\v 38 Makura varongi matjangwa na vafalisayi ava limburura Jesus ashi, "Murongi, atwe kuna shana ghuruwane vitetu tuyive ashi ushili ove kwa kutuma."
\p
\v 39 Jesus ava tantere naku ghamba ashi, "Anwe vantu vavarunde, ruvharo rwa rushonda mbo vaku shana viyivito. Ano ngoli kwato shiyivito osho nuvhura kutapa kukwenu nkwandi shiyivito shamu Porofete Jona.
\v 40 Jona kwa kalire mayuva matatu ntani na matiku matatu munda mulipumba lya ntjwi, Mona Muntu naye nga kara mayuva matatu ntani matiku matatu munda kuntji ya livhu.
\v 41 Muliyuva lya mpanguro vantu vamu Ninive ngava kayimana kumwe na vantu vano vana kuparuko weno paruvede runo ngava katape undjoni kukwavo. Mukondashi vavo vaku shighulire vashayeke kuruwana udona opo ayuvitire Jona mbudi kukwavo, kengenu, wamunene waku pitakana Jona mpwali mukatji kenu.
\v 42 Hompa wamukadi waku virongo vyaku ruha rwaghu rundu ngaka shapuka muliyuva lya mpanguro ya vantu va muhoko wenu ngaka tape undjoni ku kwavo. Mukondashi ghuno Hompa wa mukadi katundanga kughure kughu hura wa udjuni aye kwa Solomoni, aya terere naku yuvha naku kuronga ukonentu, kengenu, wamunene waku pitakana Solomoni mpwali mukatji kenu.
\p
\v 43 Nkene shi mpepo yayidona yina rupuka yitunde mu muntu, yayo kuyenda yirenda-renda yika shane mavhango gha uturo mumburundu, makura nkene kapi yina ka wana ghuturo kuka vyuka.
\v 44 Paka vyuka yayo ku ghamba ashi, 'Ame kuna kuvyuka kundjugho yande oko natunda.' Paka vyuka yayo kuya wana ndjugho vayi kwera yina wapa yina kene yayo yina kara muporongwa.
\v 45 Paka vyuka yayo kuka shimbako mpepo dimwe ntano-na-mbiri dadidona unene kupita kana payene, makura kuya ngena diyatunge mo. Makura ghukaro wa udona wa vantu kupita kana wa kuhova. Nanwe mo ngoli mwa fana mwa yuvha ntani mwa mona navintje ovyo na ruwana ngoli kapi mwa pura anwe muhoko wa urunde.
\p
\v 46 Jesus ghuye shimpe munda kuna kuronga mbunga ya vantu, vaharukako, vawina na vaghuni vendi vana yimana pandje, kuna shana vaghamba naye.
\v 47 Makura muntu ghumwe amu tantere ashi, "Kenga, vanyoko na vaghuni voye vana yimana pandje, kuna shana vaghambe nove."
\p
\v 48 Makura Jesus alimburura atantere ghuno muntu ashi, "Vanimbo vanane ntani vanimbo vaghuni vande?"
\v 49 Makura Jesus aneye lighoko lyendi ku varongwa vendi aghamba ashi, "Kenga, Vano mbo vanane ntani navaghuni vande!
\v 50 Mukonda shi kehe ghuno waku tikitamo mpangera ya Vavava vamu liwiru, ndje mughunyande, mpandjande, ntani mbo Vanane."
\c 13
\cl Ruvambi 13
\p
\v 1 Muliyuva ndyo lyo tupu Jesus arupuka mundjugho aka shungire kuntere yalikurudiva.
\v 2 Mbunga ya vantu yayinene ayiya kukwendi ayimu kundurukida, makura ghuye aperama mu wato ashungiri, mbunga ya vantu ava yimana kuntere.
\v 3 Makura Jesus ava tantere vininke vyavi yingi muvifanikito. Ghuye aghamba ashi, "Mukuni ghumwe kwa yendire aka kune mbuto.
\v 4 Nda ahokwera kukuna, mbuto yimwe ayi were mundjira, makura vidira aviya avi yilipo yino mbuto.
\v 5 Ntani mbuto yimwe ayi were pa nkarawe, yayo kapi ya wanine livhu lyaku mena ndandani. Kapi papita shirugho kare yina mene, ano ngoli livhu lyapo lisheshu unene.
\v 6 Tupu lya puma liyuva lirupuke makura ayi rungwenene yikukute mukonda shi kwato ndandani.
\v 7 Ntani mbuto yimwe ayi were mumiya. Miya adikuru unene makura yino mbuto ayi fu kumpato.
\v 8 Ntani mbuto yimwe ayi were palivhu lya liwa lya ndombe yayo ayi yita ndanda lifere, yimwe ayi yita ndanda dimurongo ntano-na yimwe, ntani yino yimwe ayi yita ndanda dimurongo ntatu.
\v 9 Kehe ghuno akaro na matwi ghaku yuvha, ayuvhe vino naku ghamba!"
\p
\v 10 Makura varongwa vendi avaya kukwendi va mupure Jesus ashi, "Mukonda munke nke waghamberanga mumbunga muvifanikito?"
\p
\v 11 Jesus ava limburura naku vatantera ashi, "Mukonda shi anwe mwawana ghukonentu waku yuvha muyive naku kwata lighano kuhamena lihoramo lya Untungi waliwiru, ano ngoli vino kapi vavi tapa kukwavo kapi vavi vashororera.
\v 12 Mukonda shi kehe ghuno akaro na limona, ngava kamu wedererako, ntani kehe ghuno apiro kuweka limona, na kehe shino akara nasho ngava kashi mushakana.
\v 13 Mukonda yino mbyo na ghamberanga mu vifanikito: Mukonda shi vavo vakara na mentjo, ano ngoli kapi va monanga; ntani vavo vakara na matwi, ano ngoli kapi va yuvhanga, ndi va kwate lighano.
\v 14 Ku kwavo datamba dino nkango damu Porofete Isaya ntani dina tikilirimo odo aghamba ashi, 'Mwa kara na matwi ghaku yuvha, ano ngoli kapi ngamu yuvha mukwate lighano; mwa kara na mantjo ghaku mona, ano ngoli kapi ngamu vimona.
\p
\v 15 Mukonda shi dimutjima da vantu vaghuno muhoko dikukutu unene, ntani matwi ghavo ghaku mbandera, vavo vaferera kumantjo mposhi vapire kumonitako, ntani vambandera matwi ghavo vapire ku yuvitako, ntani vahonya dimutjima davo vapire kukwata lighano, mposhi vapire kutjindja naku wapeka ghukaro wavo vavyuke kukwande, makura ame Karunga nganu vhure kuva verura.'
\p
\v 16 Muntu walirago ndjeghu akaro na mantjo, ghuye avhure kukenga; ntani naghu akaro na matwi, avhure kuyuvha.
\v 17 Vya ushili naku mutantera ashi, vaporofete na vantu vavahungami vavayingi kwa shanine ashi ndi navo vamone ovino muna kumona anwe, ano ngoli kapi vavhulire kuvimona. Ntani navo kwa shanine vayuvhe ovino muna kuyuvha anwe, ano ngoli kapi vavhulire kuvi yuvha.
\p
\v 18 Tererenu muyuvhe ovyo shina kutanta shifanikito sha mukuni.
\v 19 Kehe ghuno muntu waku yuvha nkango da untungi waliwiru ano ngoli ghuye kapi ana kukwata lighano ovi dina kutanta, makura munyengi ghuye kuya aya mushakane dino nkango vana kunu mumutjima wendi. Yino ndjoyinya mbuto vakuna kuntere ya ndjira.
\v 20 Mbuto yino vakuna pa nkarawe kwa tanta shi muntu ghunya ayuviro dinya nkango, ghuye adi tambura mpopo na ruhafo,
\v 21 ano ngoli mumwendi shimpe mwato ndandani, ntani ghuye shimpe kapi ana koro mulipuro. Ghuye tupu agwanekera na ma udito ntani na mahepeko mukonda ya nkango, makura ashuva lipuro.
\v 22 Mbuto yinya vakunine mumiya, kunta shi muntu ghunya ayuviro dinya nkango, ano ngoli mukonda ya shinka na lidovo na limona lya liwa lyamu udjuni makura adipaya dino nkango mu mwendi, ghuye kapi avhulire kudi vhukita awane muyangu.
\v 23 Ntani yino mbuto va kunine palivhu lya liwa, kutanta shi muntu ghunya ayuviro dinya nkango makura adi kwata lighano. Ghuye ayendi aka yangure ndanda lifere, ghumwe ndanda dimurongo ntano-na yimwe, ntani ghumwe ndanda dimurongo ntatu kupita kana pado vakunine.
\p
\v 24 Jesus makura ava tantere nka shifanikito shimwe. Ghuye aghamba ashi, "Untungi waliwiru kwafana yira muntu oghunya akunino mbuto yayiwa mulifuva lyendi.
\v 25 Opo ayendire aka rare, munyengi naye ayamo aya kunumo mushoni mulifuva lyendi lya vilya makura akayenda.
\v 26 Mbuto opo ya temukire yina mene yina kuru yina vhara mbuto ya vilya, mushoni nagho aghu monekemo ghuna kuru.
\v 27 Vakareli vantura-ghumbo makura avaya, vamu tantere ashi, 'Mukalikuto, nane kapi shi mbuto yayiwa wakunine mulifuva lyoye ndi? Ghuno mushoni ne kuni nko watunda?'
\p
\v 28 Ghuye ava limburura ashi, 'Munyengi ndje ana ruwano vino.' Vakareli vendi ava mupura ashi, "Ghuna shana atwe tuyende mo tuka vidjupaure mo ndi?'
\p
\v 29 Mwenya lifuva ava tantere ashi, 'Hawe nakadidishi. Mukonda shi nkene kumu duramo mushoni ghudjupuke mo, kumu djupura kumwe na ndandani da vilya.
\v 30 Shuvenu navintje vikure kumwe dogoro shiruwo shaku yangura. Opo ngashi tika shirugho shaku yangura ntani nganu tantera vayanguli ashi, "Hovenu tanko kughupamo mushoni mughupongeke, makura mughu mange kumwe muvi tungu makura mu ushore, ntani mupongeke vilya muvi ture mushishete.'"
\p
\v 31 Makura Jesus ava tantere nka shifanikito shimwe. Ghuye aghamba ashi, "Untungi waliwiru kwa fana yira mbuto, ntanga ya rukokotwa oyi akunine muntu mulifuva lyendi.
\v 32 Yino ntanga yididi unene parudi rwa ntanga nadintje. Ano ngoli yayo kukura naku repa nakunenepa shikare shitondo shaku yungira shaku pitakana mbuto nadintje damu lifuva. Makura vidira kuya viya tunge vitunguru kudi mutavi da shitondo."
\p
\v 33 Jesus ava tantere nka shifanikito shimwe ashi: "Untungi waliwiru kwafana yira hingo oyi vatulire vakamali mumahemere matatu gha utura waku duva, dogoro ghu shashite naku fulita viduva."
\p
\v 34 Vino navintje Jesus kwa tantilire vantu muvifaniko. Ghuye kwato mbudi oyo aghambire ahana kughamba muvifanikito.
\v 35 Vino kwa shorokire weno mposhi nkango odo vaghamba vaporofete ditikiliremo, vava kaghamba ashi, "Ame nganu ghamba nkango daku tunda mu kanwa kande muvifanikito. Ame nganu ghamba muvifanikito mposhi nganu ronge nkango odo dahoramo kutunda kulishito lya udjuni."
\p
\v 36 Jesus opo amanine kughamba na mbunga, makura ayendi aka ngena mumundi. Varongwa vendi ava yendi kukwendi ava kaghamba ashi, "Tutantere ashi vinke shina kutanta shifanikito sha mushoni wamu lifuva."
\p
\v 37 Jesus alimburura naku vatantere ashi, "Mukuni wa mbuto yayiwa ne Mona Muntu.
\v 38 Lifuva kuna kutanta ashi ghuno udjuni; mbuto yayiwa vantu ovo vahameno mu untungi waliwiru. Ntani mushoni vantu ovo vahameno kwa Satana,
\v 39 ogho akunino mulifuva mushoni mudjonauli Satana. Muyangu kutanta ashi ghuhura wa udjuni, ntani vayanguli kutanta ashi va Engeli.
\v 40 Momu tupu vapongekanga mushoni ghukare ndambo makura vaghu shore na mundiro, mo ngoli ngavi kara kughuhura wa udjuni.
\v 41 Mona muntu nga tuma va Engeli vendi, ngava pongeke vapukiti nava ndjoni ku veta ya Karunga vamu udjuni wendi.
\v 42 Makura ngava vavhukumine mulidiko lyamu ndiro waku twera unene, omo ngava kalira naku kukwetja mayegho.
\v 43 Makura vantu vavahungami vavo ngava katema na kuvembera yira shite sha liyuva mu Untungi wa Shavo. Kehe ghuno akaro na matwi, ayuvhe.
\p
\v 44 Untungi waliwiru kwa fana yira ghungawo ogho wahoramo wa vhumbamo mulifuva. Muntu nkene ana ghuwana ghuye ana hepa kughu horeka ghukare momo. Ghuye kukara naruhafo unene makura kuyenda aka ghulite limona lyendi nalintje, makura aka ghure lino lifuva.
\p
\v 45 Ntani nka, untungi waliwiru kwafana yira muntu waku shana kughura tuwe twa ndiro twa diyamande.
\v 46 Nkene ana wana tuno tuwe twa diyamande ya ndiro, ghuye kuyenda aka ghulite limona lyendi nalintje, makura aya ghure tuno tuwe twa diyamande ya ndiro.
\p
\v 47 "Shimpe nka, untungi waliwiru kwa fana yira likwe vateya mulidiva, makura likwate marudi ghantjwi nadintje.
\v 48 Nkene lina yura ntjwi, makura mwenya likwe kulikoka liyaghuke paliyenga. Makura ghuye ku shungira vatoghororemo ntjwi dadiwa vaditure mutjako yimwe tupu, ano ngoli ntjwi dadidona kudi pongeka vaka divhukume.
\v 49 Mo ngoli ngaku kakara kughuhura wa udjuni. Va Engeli ngavaya ngava yahangure varunde na vahungami.
\v 50 Varunde ngava vavhukumina mulidiko lyamu mundiro waku twera unene, omo ngava kalira naku kukwetja mayegho.
\p
\v 51 Ghuye apura varongwa vendi ashi, "Muna viyuvhu naku kwata lighano navintje vino ndi?" Varongwa vendi ava limburura ashi, "Yii."
\p
\v 52 Makura Jesus ava tantere ashi, "Mpo ngoli ashi kehe ghuno murongi wa matjangwa ana hepa nka kukuronga untungi waliwiru ngakare yira nturaumbo wa mundi, ngayive kuhangura limona lyendi lyali kuru-kuru litunde kulimona lyalipe."
\p
\v 53 Opo amanine Jesus kughamba vino vifanikito, makura atundupo aka yenda.
\v 54 Makura Jesus ayendi kushirongo shavo, aka ronga vantu muSinagoge davo. Vavo ava tetuka ku marongo ghendi makura ava ghamba ashi, "Kuni awana ghuno ukonentu wakuruwana vino viruwana vya nkondo kumwe na vitetu?
\v 55 Ghuno murume nane kapishi mona mushongi vipirangi ndi? Vawina nane kapishi Maria ndi? Vaghuni vendi nane kapishi va Jakopu, na Josef, na Simon, ntani na Judas ndi?
\v 56 Vakuru vendi vavakamali nane kapishi kumwe twa tunga navo ndi? Kuni nko awana dino nkondo daku ronga naku ruwana navintje vino?"
\p
\v 57 Vavo kwa garapire unene mukonda yendi. Makura Jesus ava tantere ashi, "Kukaru vya tunda ashi muporofete kwamu fumadeka kehe kuno nkwandi mushirongo shavo namu mundi wavo."
\v 58 Mukonda yaku pira kupura kwavo ghuye kapi avhulire kuruwana mo viruwana na vitetu vyavinene.
\c 14
\cl Ruvambi 14
\p
\v 1 Pa shirugho ntjosho tupu, mukumo wa mbudi ya Jesus ayi katika kwa Hompa Herodes.
\v 2 Ghuye apura vakareli vendi ashi, "Ghuno muntu naku yuvha ne ndje Johanes mukushi ndi; kaka vhumbuka kughufe ndi. Mbyo shimpe ana kara na nkondo da kuruwana vino vitetu ndi."
\p
\v 3 Herod kwa tumina vakavita vaka kwate Johanes, vamu mange, vamu ture mudorongo mukonda shi ghuye kwa tantelire Herodes ashi ghuye kwa kwara Herodesiya mukamali wana kufa mu kurwendi Felepusi.
\v 4 Mukonda shi Johanesi kwa tantilire Herodes ashi, "Ovi waruwana vyaku kwara mukamali wana kufa mukuroye kapi vya pulitira ntani kapi vya kara paveta."
\v 5 Mpopo tupu Herodes ashana kumudipaya, ano ngoli aghuye kwa tjilire vantu mukonda shi ghuye kwa kalire muporofete.
\p
\v 6 Opo shatikire shilika shaku dana livhuruko lishampuruko lya Herodis, makura ayita mona Herodesiya wa mukadona aya dane pa shilika shendi, Herodis akara naruhafo unene mumutjima.
\v 7 Herodis aghamba ashi, ghuye kuvhura atape kehe shino ashungida kukwendi ghuno mukadona.
\v 8 Ghuno mukadona ayendi aka pure vawina ashi vinke avhura kushingida kwa Hompa, vawina ava mutantere ashi, "Kuna shana, vadipaye Johannes Muyoyi, vatete mutwe wendi, vaghu ture pano pashisha."
\v 9 Hompa opo ayuvire vino ashungidire mukadona aguvu unene, ano ngoli mukonda ya mughano ogho vapiranga kutjintja ntani na mbunga oyo ya pongiro vayuvhe mughano, akona ntani kuvi ruwana atikitemo mughano.
\v 10 Ghuye atumu vakavita vayende mudorongo vakatete mutwe wa Johanes.
\v 11 Makura ava ka tura mutwe wendi pashisha ava tapa kwa mukadona aka tape ku vawina.
\v 12 Makura varongwa vendi ava damuna, rutu rwendi, vaka vhumbike. Opo vamanine kuruwana vino, ava yendi vaka tantere Jesus navintje ovyo vya shorokiro.
\v 13 Jesus opo ayuvire yino mbudi, mpopo tupu atantere varongwa vendi varonde muwato vayende kulivhango lya peke vaka kare pentjavo. Mbunga opo vayuvire yino mbudi, ava tundu muvitata vyaku kushuva-shuva vava kwame oko vayendire.
\v 14 Makura Jesus opo ayimanine kuntere amono mbunga yayinene yina pongo. Makura ava fere nkenda unene ghuye averura vaveli vavo navantje.
\p
\v 15 Opo lya tengukire likatoke liyuva, varongwa vendi avaya kwa Jesus ava ghamba ashi, "Lino livhango tuna kara lya mburundu, ntani liyuva lina toko kare. Tantera yino mbunga ya vantu, vayende kudi mukunda dapepi vaka shane ndya davo."
\p
\v 16 Ano ngoli Jesus ava tantere ashi, "Kapishi hepero vayenda kwa peke. Anwe muvapo ndya valye."
\p
\v 17 Vavo ava mutantere ashi, "Atwe kuna kara tupu na mboroto ntano ntani na ntjwi mbiri."
\p
\v 18 Jesus ava tantere ashi, "Viyitenu kuno kukwande."
\v 19 Makura Jesus atantere mbunga ya vantu vashungire pamushoni. Ghuye aghupu dino mboroto ntano na ntjwi mbiri. Ghuye akankuka kuwiru atapa mpandu kwa Vashe, adi kandayiki, ntani abomona dino mboroto makura atapa kuvarongwa vendi, vavo ava tapere mbunga ya vantu navantje.
\v 20 Vantu navantje avali dogoro ava kuta. Vavo ava pongeke ruhupwa rwa ndya pamwe tupu - makura ava yuda vikumba murongo-navi-viri vyaku yura.
\v 21 Vantu ovo valiro dino ndya kwa tikire ku mayovi matano ghava kafumu tupu, kughupako shivaro sha vakamali na vanuke.
\p
\v 22 Mpopo tupu Jesus atantere varongwa vendi varonde mu wato vapite kumeho varute musheli munya, ghuye akara kunyima atape mureki kuvantu.
\v 23 Opo amanine kutapa mureki ku mbunga, ayendi aka ronda kundundu aka kakare pentjendi aka raperere. Opo lya tokire liyuva, ghuye shimpe akara nkoko pentjendi.
\v 24 Opo vaka tikire pakatji kali-kurudiva ghure na liyenga, mankumpi ghamanene agha yambuka, ntani mpepo yayinene kwa yunga yiku vyuke na wato.
\v 25 Jesus adumpuka kundundu matiku ngogho ava kondawire, ghuye kuna kuyenda pa mema mulifuta.
\v 26 Varongwa vendi opo vamu monine kuna kuyenda pa mema, ava tukuka makura ava takuma ashi, "Shughurumba shino," ava kara na ghoma unene.
\v 27 Mpopo tupu Jesus ava tantere kumwe naku ghamba ashi, "Karenu na nkondo! Ame! Kapishi mutjire."
\p
\v 28 Makura Peturus alimburura naku ghamba ashi, "Hompa, nkene shi ushili ove, ndenke name nuye kukoye nuyende pamema."
\p
\v 29 Jesus amutantere ashi, "Ya kukwande." Makura Peturus adumpukamo mu wato ayendi pamema kwa Jesus.
\v 30 Peturus opo amonine mpepo kuna kuyunga unene, makura akara na woma. Makura atameke kudama mumema, ghuye atakuma naku lira ashi, "Hompa, mpopere!"
\p
\v 31 Mpopo tupu Jesus atapa lihoko lyendi, akwata Peturus, makura amu tantere ashi, "Ove wakara na lipuro lya lididi, vinke ghukarera nama shinganyeko?"
\v 32 Tupu arondire Jesus kumwe na Peturus mu wato, mpopo tupu mpepo ayi kutura.
\p
\v 33 Varongwa vendi ovo vakaliro mu wato makura ava tongamena pa ngoro varaperere kwa Jesus kumwe naku ghamba ashi, "Ushili ove Mona Karunga."
\p
\v 34 Vavo ava rutu, ava kasheyeka pa liyenga lya Genesareti.
\v 35 Vantu vamu mushirongo opo va dimburulire ashi Jesus ana yatiki, makura ava tumu mbudi kuvantu navantje vamu mukunda, vaka yite vaveli navantje.
\p
\v 36 Vavo ava shungida Jesus ashi ava pulitire vakwate kuvi dwata vyendi, makura kehe ghuno agumino kuvi dwata vyendi averuka murutu naruntje.
\c 15
\cl Ruvambi 15
\p
\v 1 Vafarisayi navarongi matjangwa vamwe kwa tundire ku Jerusalemu vaye kwa Jesus. Vavo ava mupura ashi,
\v 2 "Mukonda munke varongwa voye vapiranga ku kwama mpo yetu naku tikitamo veta yava kurona vetu? Vavo kapi vaku kushanga kumaghoko pa kulya."
\p
\v 3 Ghuye alimburura kumwe naku vapura ashi, "Anwe vinke mwapiranga kulimburuka veta daKarunga mushuve viruwana vya mpo yenu?
\v 4 Karunga kwa tanta ashi, 'Fumadeka vasho na vanyoko, ntani ashi, 'Kehe ghuno waku tuka Vashe ndi Vawina nga fa.'
\p
\v 5 Ano ngoli anwe kughamba ashi, 'Kehe ghuno waku tantera vashe ndi vawina ashi, "Kehe yino mbatero ya tumbukiro kukwenu yaku tunda ku kwande weno kuna kuyitapa kwa Karunga,"
\v 6 muntu wa weno kapi nka ngavhura kupakera mbili vakurona vendi.' Mundjira yino mo ngoli mwa pengitanga nkango da Karunga mukonda ya mpo denu.
\v 7 Anwe vavi kupaki! Nkango damu porofete Isaya kukwenu datamba odo datanto ashi,
\v 8 'Vano vantu vamuhoko ghuno kufumadeka tupu Karunga muka nwa, ano ngoli dimutjima davo ghure name dakara.
\v 9 Ghukareli Karunga wavo wamaghoko-ghoko mukondashi vavo kuronga marongo gha mpo davo dikare yira nkango da Karunga.'"
\p
\v 10 Makura ayita mbunga ya vantu vaye kukwendi ghuye ava tantere ashi, "Tererenu nawa ntani kukwate lighano vino -
\v 11 Kehe shino shaku ngena muka nwa kapi shanyatekanga muntu. Nane ngoli, mbyovyo vyaku rupuka muka nwa, mbyo vyaku nyateka muntu."
\p
\v 12 Varongwa vendi avaya ku kwendi ava mutantere Jesus ashi, "Ghuna yiva ashi Vafalisayi vana garapa unene mukonda ya nkango dino ghuna ghamba?"
\v 13 Jesus alimburura naku vatantera ashi, "Kehe shino shimenwa osho vapira kutapeka Vavava vamu liwiru ngava shiduramo.
\v 14 Vashuvenu tupu, vavo vatwiku. Ntani mutwiku nkene apititiri mutwiku ghunyendi, navantje ngava wera mulikwina limwe tupu."
\p
\v 15 Peturus aghamba atantere Jesus ashi, "Ghamba ghufwaturure shino shifanikoto ovyo shatanta."
\p
\v 16 Jesus aghamba ashi, "Nove nka shimpe kapi ghuna yuvhu ghukwate lighano dino nkango ndi?
\v 17 Kehe vino vyaku lya muntu kuyenda vika kare mulipumba, ntani ngavi karupuka mo murutu?
\v 18 Ano ngoli kehe vino vyaku rupuka muka nwa ka muntu vyaku tunda mumutjima. Ovino mbyo vyaku nyateka muntu.
\v 19 Mbyovyo mumutjima mo mwa tundango maghano gha madona, kudipaya, rushonda, ghurunde, widi, vimpempa ntani na ghudwa.
\v 20 Ovino mbyo vya nyatekango rutu rwa muntu. Vyaku lya nama ghoko vana piri kukusha kapishi mbyo vya nyatekango rutu rwa muntu."
\p
\v 21 Makura Jesus atundupo palivhango aka yende ku ruha rwa virongo vya Tirusi na Sidoni.
\v 22 Mpopo tupu amono, mukamali wamu Kanani kuna kutunda kuruha rwa virongo vyavo. Ghuye aghamba na liywi lyaku dameka ashi, "Hompa, Mona David, mfere nkenda! Monande wamukadona kuna kuhepa unene ku mpopo dadidona."
\p
\v 23 Ano ngoli Jesus amwena teyete kwato nkango oyo alimburura. Varongwa vendi avaya kwa Jesus ava mutantere atantere ashi, "Mutjide po ghuno mukadi aka yende, kuna kutu yoyerera."
\p
\v 24 Makura Jesus alimburura mukadi kumwe naku ghamba ashi, "Ame kwantuma ntani kwaya tupu ku ndjwi daku kombana damuhoko wava Israel."
\p
\v 25 Makadi aya kukwendi atongamene kumeho yendi, aghamba ashi, "Hompa, mpopere."
\p
\v 26 Ghuye alimburura ashi, "Kapi vya hungama muntu ghudamune mboroto yavanuke ghutape kuvi mbwaghona."
\p
\v 27 Mukamali naye aghamba ashi, "Yii, Hompa, nampili vimbwaghona navyo kuparuka ku ndya daghu fere-fere dakuwa kutafura ya muhona."
\p
\v 28 Makura Jesus tantere mukadi ashi, "Mukadi, ove wakara na lipuro lya linene; renka vino vishoroke yira moomu ghuna vishanene." Mpopo pashirugho osho monendi wamukadona averuka.
\p
\v 29 Makura Jesus atundupo pano palivhango ayendi pepi na lifuta lyaGalileya. Makura aka ronda kundundu aka shungira pawiru.
\v 30 Mbunga ya vantu yayinene avaya ku kwendi. Vavo ava yita virema, vatwiku, vipuru-puru kumwe nava veli vavangi. Vavo ava vayita vavature kumpadi da Jesus, ghuye ava verura navantje.
\v 31 Mbunga kwa tetukire unene opo vamonine vipuru-puru kuna kughamba, virema kuna kuyenda, vaveli vana veruka ntani vatwiku kuna kumona. Vavo ava tanga naku panda naku shamberera Karunga wa Israel.
\p
\v 32 Makura Jesus ayita varongwa vendi ava tantera ashi, "Ame kuna kufera nkenda yino mbunga ya vantu vana kara name ghure wa mayuva matatu vahana kulya ndya. Kapi nashana kuva tuma vatundepo pano vaka yende vahana kulya ndya, ku vhura vawere mundjira."
\p
\v 33 Varongwa vendi ava mupura ashi, "Muno mumburundu tuna kara, kuwana kuninko mboroto daku vhura kugwaneka mbunga ya vantu vaku tika pano valye vakute."
\v 34 Jesus ava pura ashi, "Mboroto dingashi muna kara nado?" Vavo ava limburura ashi, "Ntano na mbiri, ntani na ntjwi dadi sheshu tupu.
\p
\v 35 Makura Jesus atantere mbunga ya vantu vashungire pa livhu.
\v 36 Ghuye aghupu dino mboroto ntano na mbiri ntani na ntjwi, opo amana kutapa mpandu kwa Vashe, makura abomona dino mboroto atapa kuvarongwa vendi. Varongwa vendi ava tapere mbunga.
\v 37 Vantu navantje avali dogoro ava kuta. Makura ava yuda vikumba vitano navi viri vya ndya darupwa.
\v 38 Vantu ovo va liro dino ndya kwa kalire mayovi mane shino shavaro shava kafumu tupu, kughupako vakamali na vanuke.
\p
\v 39 Jesus ntani atantilire vantu vashapuke vaka yende, makura ghuye aka ronda muwato ayende kushirongo sha Magadani.
\c 16
\cl Ruvambi 16
\p
\v 1 Vafarisayi na vaSadukayi avaya kukwendi vamu sheteke, vavo ava mushungida ashi ava neyede viyivito na vitetu vyaku liwiru.
\p
\v 2 Ano ngoli ghuye alimburura na aghamba ashi, "Nkene shi ngurova, kukenga kuwiru kuna gehe, anwe kughamba ashi, 'Yona ngali kara liyuva lya liwa, mukonda shi liwiru lina gehe.'
\v 3 Nkene ngura-ngura, anwe kughamba ashi, 'Namuntji kuku kara mpepo na likundungu na mbundu, mukonda shi kuwiru kuna kara ghugeha na ghutipu.' Anwe mwa yiva kufaturura viyivito ovyo vya monekango ku liwiru, ano ngoli anwe kapi mwa yiva kufwaturura viyivito vyaku uhura wa udjuni.
\v 4 Vantu vavarunde na ruvharo rwaghu piki-piki mbo vashanango vava neyede viyivito, ano ngoli kwato shiyivito osho nuvhura kutapa kukwenu nkwandi shiyivito sha Jona." Makura Jesus atundupo aka yende.'
\p
\v 5 Opo vakatikire mushelimunya varongwa vendi, ntani vana kughamba ashi vana vhurama kupshimba mboroto.
\v 6 Jesus ava tantere ashi, "karenu muna kotoka ntani vangarenu ku hingo yavaFarisayi nava Sadukayi."
\p
\v 7 Makura varongwa ava kupura vavene naku ghamba ashi, "Mukonda shi kapi tuna shimbi mboroto."
\p
\v 8 Jesus opo ayuvire ovyo vana kughamba makura ava tantere ashi, "Anwe mwa karo na lipuro lya lididi, vinke muna kughambera vya kufana weno mukatji kenu, mbyovyo shi anwe kapi muna shimbi mboroto ndi?
\v 9 Anwe shimpe kapi muna ku kwata lighano ndi kapi muna kuvhuruka odinya mboroto ntano dakutitiro vantu mayovi matano, ntani vikumba vingashi mwa pongikire vyaruhupwa?
\v 10 Ndi vhurukenu nka mbororto ntano-na-mbiri dakutitiro vantu mayovi mane, na ruhupwa rwa vikumba vingashi mwapongikire?
\v 11 Kuna kumoneka ashi anwe shimpe kapi muna ku kwata lighano ashi vinke natamba, ame kapi na kughamba kukwenu vyaku hamena mboroto? Karenu muna kotoka ntani vangarenu ku hingo yavaFarisayi na vaSadukayi.
\v 12 Makura vavo ntani vana ku kwata lighano ashi ghuye kapishi kwa tambire hingo ya mboroto, nane ngoli vakotoke kumarongo ghavaFarisayi ntani vaSadukayi.
\p
\v 13 Opo ayatikire Jesus pepi na shirongo sha Kasareya Filipu, ghuye apura varongwa vendi ashi, "Weni omo vana kughamba vantu ashi are nane oghuno Mona Muntu?"
\p
\v 14 Vavo ava ghamba ashi, "Vamwe kuna kughamba ashi Johanesi muyoyi; vamwe ashi, Eliya; ntani vamwe ashi, Jeremiya, ndi ghumwe wa vaPorofete."
\p
\v 15 Makura ghuye ava pura vavo ashi, "Anwe ne weni omo muna kughamba ashi Ame re?"
\p
\v 16 Simon Petrusi kuna kulimburura, aghamba ashi, "Ove Kristusi, Mona Karunga wa monyo."
\p
\v 17 Jesus alimburua kumwe naku ghamba kukwendi ashi, "Simon mona Jona, Ove muna lirago, ovino ghuna ghamba kapishi muntu wa parutu na honde ana vishororo kukoye, nane ngoli Vavava vamu liwiru.
\v 18 Ame kuna kukutwenya ngoli ashi, ove Petrus (Kutanta ashi Liwe), pano pa liwe lino ame mpo nganu tungira Nkirishe yande. Livero lya shirongo sha va fe kapi ngali kara na nkondo daku lighupapo.
\v 19 Ame nganu tapa tjapi da untungi wa liwiru kukoye. Kehe shino ngaghu manga pano palivhu namu liwiru ngava shimanga, ntani kehe shino ngaghu mangurura pano pantunda ya livhu na muliwiru namo ngava shimangurura."
\v 20 Makura Jesus atapa marondoro kuvarogwa vendi ashi, nakadidishi vatantere kehe ghuno ashi ghuye ndje Kristus.
\p
\v 21 Kutunda pashirugho osho Jesus atameke kutantera varongwa vendi ashi ghuye ana hepa kuyenda kuJerusalemu, ngaka kare murunyando namu mahepeko ghakutunda kumatimbi ghavaJuda navaPristeli vavanene ntani naVarongi matjangwa, ngava kamudipaye, ntani ngaka vhumbuka ku ghufe muliyuva lya utatu.
\v 22 Makura Peturusi amu ghupupo amutwara kumpengi amu kava kumwe nakumutantera ashi, "Vino vyaku fana weno vikare ghure nove, Hompa; nakadidishi ntani narumweshi ngavi shoroke kukoye vya weno".
\p
\v 23 Mpopo tupu Jesus apiruka atantere Peturusi ashi, "Tundapo papande, Satana! Ove kuna kara liwe lina karo mundjira yande ashi nupundukemo, mukondashi ove kapi wakara na ndunge dakughayara viruwana vya Karunga, nane ngoli ove kwa ghayaranga tupu yira muntu."
\p
\v 24 Jesus makura aghamba atantere varongwa vendi ashi, "Kehe ghuno ana shano kunkwama ayende name, akona kushuva liparu lya mwene, ghuye ngadamune shilivindakano shendi mwene, makura ngaye nga kwame.
\v 25 Kehe ghuno waku popera monyo wendi ngaka ghukombanita, ntani kehe ghuno waku kombanita monyo wendi mukonda ya lidina lyande ngaka ghuwana.
\v 26 Vinke ngavi vhura kuvatera muntu ngaweke limona lya mu udjuni naghuntje makura ghuye ngaka kombanite monyo wendi? Ndi vinke walye vyaku vhura kutapa muntu mposhi ngayoghore monyo wendi?
\v 27 Mona Muntu na vaEngeli vendi ngavaya mughuyerere wa Vashe. Makura ghuye ngaya tapa mfuto kwa kehe ghuno kutwara muviruwana vyendi.
\v 28 Vya ushili naku mutantera ashi, vamwe mukatji kenu pavano vanayimano pano kapi ngava makera mfa vavo ngava kenga Mona Muntu omo anakuya mu untungi wendi."
\c 17
\cl Ruvambi 17
\p
\v 1 Kuruku rwa mayuva matano-na-limwe Jesus atantere Peturusi, naJakopu, ntani na Johanes vantu-namunyendi, ayende navo kuwiru ya ndundu yayire unene vakakare nkoko pentjavo.
\v 2 Ghuye makura aku shintumuka nakukutjindja kumeho yavo. Shipara shendi kuna kutema yira shite sha liyuva, ntani vyuma vyendi kuna kutema ghukenu wa unene yira shite sha liyuva.
\v 3 Mpopo tupu, apa moneke Moses ntani na Eliya kuna kughamba naye.
\v 4 Makura Peturusi alimburura atantere Jesus ashi, "Hompa, kuviwapa unene kukwetu nkene tukare mpopano. Nkene ghuna shana, Ame kunu dikapo pano ndjugho ntatu - yimwe yoye, ntani yimwe yaMoses, ntani yimwe yaEliya."
\p
\v 5 Ghuye shimpe kuna kughamba, mpopo tupu, liremo lya kupayima unene aliyapo alivafikiliri, mpopo tupu, liywi kuna kutundamo mu liremo, kuna kughamba ashi, "Oghuno ndje Monande ayendo kumutjima wande. Muna hepa kuterera kukwendi."
\v 6 Varongwa vendi opo vayuvire lino liywi, ava were palivhu vana ghombomana shipara palivhu ntani vavo ava kara naghoma wa unene.
\p
\v 7 Makura Jesus aya ava kwata kumwe na kughamba ashi, "Shapukenu ntani kapishi mukare naghoma."
\v 8 Makura ava kankuka vakenge kuwiru, ava kenge Jesus kuna yimana pentjendi palivhango.
\p
\v 9 Mundjira yavo yakughurumuka vatunde kundundu, Jesus atapa marondoro kukwavo na kughamba ashi, "Ovino muna mono vinashoroko kwato kuvitantera kehe ghuno dogoro Mona Muntu ngaka vhumbuke kumfa."
\p
\v 10 Makura varongwa vendi ava mupura, na kughamba ashi, "Mukonda munke varongi matjangwa vaghamberanga ashi Eliya ndje ngahovo kuya ngapite kumeho?"
\p
\v 11 Jesus alimbura kumwe naku vatantera ashi, "Eliya ndje ngahovo kuya, ngaya wapeke vininke navintje.
\v 12 Ano ngoli Ame kuna kumutantera ashi, Eliya ayatika kare, ano ngoli vavo kapi tupu va mudimburura. Makura, vavo ava muhepeke tupu yira momu vana shana. Nampili, Mona Muntu naye mo ngava muhepa weno."
\v 13 Makura varongwa vendi ava dimburura naku kwata lighano ashi ghuye kuna tamba Jahanesi mukushi.
\p
\v 14 Opo vayatikire kumbunga, mukafumu ghumwe aya ku kwendi, atongamene kumeho yendi, makura aghamba ashi,
\v 15 "Hompa, fera nkenda monande wa mumati muverure, ghuye kwa kara na ghuvera wa shinyonywa ntani ghuye kuhepa unene. Ghuye kehe pano kuwera mumundiro ndi mumema.
\v 16 Mbyo namuyita ku varongwa voye, ano ngoli kapi vana vhuru kumuverura.'"
\p
\v 17 Jesus alimburura kumwe na kughamba ashi, "Anwe vantu vakupira lipuro na ravharo rwaku puka, dogoro shirugho shakuhura kuni nko nganu vhura kukara nanwe? Dogoro shirugho shakutika kuni nko ntani ngamu vhura kukuronga? Muyitenu ku kwande."
\v 18 Jesus makura aharukiri yino mpepo yayidona, makura ayi tundumo mu mwendi, mpopo tupu mumati averuka.
\p
\v 19 Kuruku makura varongwa vendi avaya kwa Jesus mukaholya - holya makura ava mupura ashi, "Mukonda munke tuna piri kuvhura kuyitjidamo?"
\p
\v 20 Jesus ava alimburura ashi, "Mukonda ya lipuro lyenu lya lididi. Ghushili naku mutantera ashi, nkene tupu ngaghu kara nalipuro lyalididi nampili litike tupu pantanga ya mbuto, anwe kuvhura kutantera yino ndundu ashi, 'Tundapo pano yenda panya; ngayi tundapo, ntani kwato osho ngashi muditopero."
\v 21 Matjangwa ghamwe kwatanta ashi, "Mpepo ya yidona ya kufana weno kwato kuyi tjidamo, nkwandi ndapero na kudililira.
\p
\v 22 Vavo shimpe kuna kara muGalileya, Jesus atantere varongwa vendi ashi, "Mona Muntu ngava kamutapa mumaghoko gha vantu,
\v 23 makura vavo ngava kamudipaye, ano ngoli kuruku rwa liyuva lya utatu ngaka vhumbuka ku mfa." Varongwa vendi makura ava kara na liguvo unene.
\p
\v 24 Opo vayatikire kuKapeernimu, varume vavafutiti-mutero wa muNtembeli avaya kwa Peturusi ava ghamba ashi, "Murongi wenu kapi afutanga mutero wa muNtembi ndi?"
\v 25 Ghuye alimburura ashi, "Kufuta." Makura Peturusi opo angenine mundjugho, Jesus ahovo kumupura ghuye ashi, "Weni omo ghuna kughayara, Simoni? Kware vawa nanga vaHompa vapano palivhu mutero? Kuvantu vavo ndi kuva ntunda virongo?"
\p
\v 26 'Petrus alimburua ashi, "Kuva navirongo." Jesus aghamba kukwendi ashi, "Vantu vendi kwato kufuta mutero."
\v 27 Ano ngoli kapi tuna shana kugarapita vafutiti mutero vature ndjo, yenda tupu mulidiva, kavhukuminemo lirogho, makura katampure ntjwi yaku hova kukwata. Kakenge mu kanwa kayo, kughu kawanamo shiringa. Kayite ghuyatape kuva futiti mutero ghuya futire natuvantje name nove.
\c 18
\cl Ruvambi 18
\p
\v 1 Pa shirugho ntjosho tupu varongwa vendi avaya kwaJesus ava mupura shi, "Mukatji ketu arepo ogho ngakakaropo wamunene mu untungi wa liwiru?"
\p
\v 2 Makura Jesus ayita mwanuke wamudidi aye kukwendi, makura shungiri mukatji kavo,
\v 3 mukura aghamba ashi, "Vya ushili nakumutantera ashi, nkwandi muna kona kutjindja ghukaro wenu mukare yira mwanuke wamudidi, ndi kapi ngamu kangena mo mu untungi wamuliwiru.
\v 4 Mpo ngoli ashi, kehe ghuno waku kudidipita mwene akare yira ghuno mwanuke wamudidi ghuye ndje wamunenepo mu untungi wa muliwiru.
\v 5 Kehe ghuno waku tambura mwanuke wamudidi yira ndjeghuno mulidina lyande ame tupu ana tambura.
\p
\v 6 Kehe ghuno waku renka mwanuke wamudidi ogho apuro mu mwande ature ndjo, hashako tupu ogho muntu nkene vamu mangerere liwe lya linene muntingo yendi, vaka muvhukumine mumukuro wa litondo aka dame kuntji ya mema.
\v 7 "Ani nane ghuno udjuni wa lihudi mukondashi kwa karamo mapukito! Mapukito kuvhura ghakare mo, ano ngoli lihudi unene kwa muntu wa kuyitapo ogho mapukito!
\v 8 Nkene lighoko lyoye ndi lighuru lyoye kuna kukupukita ghuture ndjo, liteteko tupu litundeko ghuka livhukume. Hasha ko tupu ove ngaghu kangene muliparu lya naruntje na shironda ndi na ghurema kupitakana omo ngava kavhukumina rutu naruntje mumundiro wanaruntje mukonda ya ndjo.
\v 9 Nkene lintjo lyoye kuna ku kurenkita ghuture ndjo, likororemo litundemo ntani kavhukume. Hasha tupu ove ngaghu ka ngene muliparu lya naruntje na lintjo limwe tupu ku pitakana omo ngava kavhukumina rutu naruntje runa karo na mantjo maviri.
\p
\v 10 Karenu muna viyiva ashi anwe naka didishi kupukita ndi kuhepeka vanuke. Mukonda shi vakara na vaEngeli vavo muliwiru vaku vakunga naku vapakera mbili vavo kutapa mbudi ku vaVava mu liwiri.
\v 11 Matjangwa ghamwe kwatanta ashi, "Mona Muntu kwaya aya ngayayoghore ovo vakombano."
\v 12 Weni omo ghuna kughayara? Nkene muntu kwa weka ndjwi lifere limwe, makura yimwe yipanguke mo yikombane, kapi ngashuva dino ndjwi dimurongo-muvyu-na-muvyu kundundu ngayende aka shane yinya yimwe yina kombano ndi?
\v 13 Nkene ngaka yiwana, vya ushili naku mutantera ashi, ghuye ngakara naruhafo rwa runene kwayino yimwe kupitakana dino ndjwi dimurongo-munvyu-na-muvyu dina piro ku kombana.
\v 14 Ntani nka mo ngoli ashi, kapishi mushihoro shaShenu wa muliwiru ashi ghumwe wavano vavadidi ngaka kombane po.
\p
\v 15 "Nkene ghunyoye ana kudjono, yenda kukwendi kamutantere ghundjoni wendi, viruwanenu pamu vaviri tupu. Nkene shi ghuye kuna kuterera ntani ana tambura undjoni wendi, ove ghuna kongwa ghunyoye.
\v 16 Ano ngoli nkene kapi ana kuterera kukoye, yitako muntu ghumwe ndi vaviri vakare mbangi kunkango doye mposhi ngava kakare vambangi kunkango odo wa ghambire.
\v 17 Ano ngoli nkene shimpe ana shwena kuterera, yenda ghutware ghuno udito kuva kurona vankirishe. Nkene shimpe ana shwena kuterera kuva kurona vankirishe, renkenu ngoli oghuno muntu akare yira ghumwe wavaHedana ndi vafutiti mutero mukatji kenu.
\v 18 Vya ushili naku mutantera ashi, kehe shino ngaghu manga pano palivhu namu liwiru ngava shimanga, ntani kehe shino ngaghu shutura pano palivhu na muliwiru ngava shishutura.
\v 19 Ntani nka ame kuna kumutantera ashi, nkene anwe muvaviri muna kuyuvhu pano palivhu kuhamena kwa kehe shino muna hepa, ngava shimu ruwanena vaVava vamu liwiru.
\v 20 Ntani kehe kuno ngava ponga vaviri ndi vatatu mu lidina lyande, name nganu kara mukatji kavo."
\p
\v 21 Makura Peturus aya kwa Jesus amupura ashi, "Hompa, rukando rungapi rwa ku ndjona unyande rwa kuvhura kumu ghupirapo? Kumu ghupirapo rukando rutano-na-ruviri?"
\p
\v 22 Jesus alimburura ashi, '"Ame kapi naku tantere ashi rukando rutano-na-ruviri, nane ngoli rukando dimurongo-na-dimurongo mbiri.
\v 23 Mpo ngoli ashi untungi wa liwiru kwa fana yira ghunya Hompa ashanino kuyiva ashi makongo ghakutika kuni valya vakareli vendi.
\v 24 Opo atamikire kuvarura ayive navantje, mukareli wendi ghumwe ayita muntu ogho akaro na makongo ghakutika ku mayovi murongo shiringa.
\v 25 Ano ngoli mukonda ya kupira kuvhura kufuta makongo ghendi, muhona wendi aghamba ashi vamughulite, kumwe na mukamali wendi ntani na vana vendi navantje na limona lyavo na lintje, vafute makongo ghendi.
\v 26 Makura mukareli wendi aya ku kwendi, atongamene pa ngoro kushipara shendi, aghamba ashi, "Muhona, mpeko shirugho, ame nganu futa makongo ghoye dogoro nganu mane.'
\v 27 Makura muhona wendi, opo ayuvire dino nkango dendi amufere nkenda unene, makura amumangurura kumwe naku dongononapo makongo ghendi.
\v 28 Makura ghuno mukareli ayendi aka wane ovo vaghupo makongo kukwendi, ghakutika ku lifere limwe. Ghuye amu kwata, pamulighu kumwe naku ghamba ashi, 'Futa makongo ghande ogho wa korota ku kwande'.
\p
\v 29 "Makura ghuno mukareli ghunyendi atongamene pangoro ashungida ku kwendi, na kughamba ashi, 'Didimika tupu ghumpeko shirugho, ame nganu futa makongo ghoye dogoro nganu mane.'
\v 30 Ashwena kutambura mashungido ghendi. Ghuye, amukwata ayende mudorongo dogoro mpopo nga mana mufuta makongo naghantje.
\v 31 Vano vaghunyendi opo vamonine ovino aruwanine kwa mukareli wendi, vavo ava garapa unene. Vavo ava yendi vaka murapote kwa muhona wendi kwa navintje ovyo vya shorokiro.
\p
\v 32 "Makura muhona wendi amuyita ayende ku kwendi, aka mutantera ashi, 'Ove muntu wa urunde, ame kwa dongononapo makongo ghoye naghantje mukonda shi ove kwa shungidire ghurombe nkenda ku kwande.
\v 33 Ove mukonda munke ghupira kufera nkenda mukareli ghunyoye, yira momu na fire nkenda kukoye?
\v 34 Muhona wendi agarapa unene makura amutapa vamutoghone naku muhepeka dogoro nga mane kufuta makongo naghantje ogho aghupa.
\v 35 Mo ngoli ngava kumu ruwana vaVava vamu liwiru, nkene kapi mwa ghupirangapo vaghunyenu kutunda munda yamutjima denu.
\c 19
\cl Ruvambi 19
\p
\v 1 Opo amanine Jesus kughamba dino nkango, makura atundumo muGalileya ayende kuruha rwa mukunda wa Judeya musheli munya ya Mukuro waJorodani.
\v 2 Mbunga yayinene ayi mukwama, makura ghuye averura vaveli navantje ovo vakaliropo.
\p
\v 3 Makura Vafarisayi ava ya ku kwendi, vamusheteke, ava mupura ashi, "Vya pulitira mukafumu kukomba mukamali wendi mukonda kehe yino tupu ndi?"
\p
\v 4 Jesus ava limburura kumwe naku vapura ashi, "Nane kapi mwa varura mantjangwa ogho aghambo ashi ogho ashitiro vantu pakutanga kwa shitire pakare murume na mukadi ndi?
\v 5 Ogho ashitiro vantu ndje ava tantero nka ashi, "Mukonda ndjoyino murume akona kutunda mumundi wa vashe na vawina ayende aka ku pakerere na mukamali wendi, makura vano vantu vaviri vakare rutu rumwe tupu.'
\v 6 Vavo ne kapishi marutu maviri nka, nani ngoli rutu rumwe. Mpo ngoli shi kwavyo atura Karunga vigwanekere kumwe, kwato ghumwe kehe ghuno waku vhura kuvigaununa."
\p
\v 7 Vavo ava mupura ashi, "Mukonda munke Moses atulirapo veta ashi nkene kuna kushwena mukadi ghuna kona kumutjangera mbapira yakukukomba ntani ghuna kumu tjidamo aka yende?"
\p
\v 8 Ghuye ava tantere ashi, "Mukonda ya dimutjima denu dadikukutu, Moses mbyo apulitira mukombe vakadi venu, ano ngoli pakutanga kapishi ngoli vyakalire.
\v 9 Ame kuna kumutantera ashi, kehe ghuno wa kukomba mukamali wendi pa hana konda ya kushondera, makura ayende aka kware mukamali wapeke, ogho kuna tura ndjo ya shakushondera; ntani mukafumu waku kwara ogho mukamali va komba naye kuna tura ndjo yaku shondera."
\p
\v 10 Varongwa vendi ava tantere Jesus ashi, "Nkeneshi mo ngoli vya kara pakatji kamurume na mukamali wendi, hasha tupu nkene muntu kwato ku kwara."
\p
\v 11 Ano ngoli Jesus ava tantere ashi, "Ovino Kapishi marongo ghaku vhura ku kwata lighano kehe ghuno, nkwandi kwa mbovo tupu vatapa shino shiruwana.
\v 12 Mukondashi mpovali vantu vamwe ovo vapiro kuwapera nkwara kutunda kulishampuruko, ntani mpovali varume ovo vatoghorora vapiro kuwapera nkwara, ntani mpovali vamwe ovo vapiro kukwara mu untungi wa muliwiru. Kehe ghuno wa kuvhura kukwata lighano ghano marongo, ayive ashi vinke ana kutanta."
\p
\v 13 Makura vantu vamwe ava vayita vanuke kwa Jesus ava vakambeke maghoko naku varaperera, ano ngoli varongwa vendi ava vaharukiri naku vashweneka.
\v 14 Makura Jesus atantere varongwa vendi ashi, "Shuvenu vanuke vavadidi vaye kukwande, kapishi muva shweneke, untungi wa liwiru kwa hamena ku kwavo."
\v 15 Makura ava kambeke maghoko akandayike vanuke, opo amanine makura atundupo akayende.
\p
\v 16 Mpopo tupu, murume ghumwe aya kwa Jesus makura amupura ashi, "Murongi wa muwa, viruwana munke vya uhunga nganu vhura kuruwana mposhi nganu kawane monyo wanaruntje?"
\p
\v 17 Jesus alimburura ashi, "Mukonda munke ghuna kughambera ashi ame murongwa wa muwa? Karunga tupu ndje wa muwa ahuru, ano ngoli nkene kuna shana ngaghu kawane liparu lya naruntje, wahepa kutikitamo dimuragho nadintje."
\p
\v 18 Ghuno Mukafumu amupura ashi, "Dimuragho dinindo po?" Jesus alimburura ashi, "Kwato kudipaya, kwato kushondera, kwato kuvaka, kwato kutapa umbangi wa vimpempa,
\v 19 fumadeka vasho na vanyoko, ntani hora ghunyoye yira moomu wakuhora naghumoye".
\p
\v 20 Ghuno mumati ghona makura aghamba ashi, "Dino dimuragho nadintje ame kwa ditikitamo kutunda ku wanuke wande. Vininke munke shimpe na hepa kutikitamo?
\p
\v 21 Jesus alimburura ashi, "Nkene kuna shana kutikitiliramo navintje, yenda, kaghulite limona lyoye na lintje, katape ku vantu varuhepo, makura ove ngaghu wana limona lya untingi wamu liwiru; ntani ove ghuna hepa kuya kukwande, ghuya nkwame."
\v 22 Makura mumati ghona opo ayuvire dino nkango aghambire Jesus, atundupo akayende ghuye kwa kalire naliguvo unene, mukonda shi ghuye kwa weka limona lya liyingi unene.
\p
\v 23 Jesus atantere varongwa vendi ashi, "Vya ushili na kumutantera ashi, ghudito unene muntu wa ghungagho muku kangena mu untungi waliwiru.
\v 24 Ntani nka ame kuna kumutantera ashi, ghureru ngamero muku ngena yipite mu lintjo lya ntonga kupitakana muntu wa ngagho ashi ngaka ngene mu untungi waliwiru."
\p
\v 25 Varongwa vendi opo vayuvire dino nkango, ava tetuka ava kara na liguvo unene makura ava ghamba ashi, "Nkene shi mo ngoli are ogho ngaka vhuro kuparuka?"
\p
\v 26 Jesus ava kengurura makura aghamba ashi, "Ku vantu vino vidito unene naku vivhurashi, ano ngoli kwa Karunga vininke navintje ghureru."
\p
\v 27 Makura Peturusi amu tantere kumwe na kughamba ashi, "Kenga, atwe twa shuva limona lyetu nalintje mbyo twaya kukoye tuya kukwame. Vinke ngoli ngatu kawane-namo?"
\p
\v 28 Jesus ava tantere ashi, "Vya ushili naku mutantera ashi, shirugho kuna kuya opo nga shungira Mona Muntu kulipundi lyendi lya uHompa mughuyerere wendi, anwe muna kunkwamo ngamu ka shungira kuvipundi vya uHompa, vino vipundi murongo-navi-viri, ngamu kapangure dino dimuhoko murongo-na-mbiri da vaIsraeli.
\v 29 Kehe ghuno ashuvo lipata lyendi, vakuru vendi, vaghuni vendi, vashe, na vawina, vana vendi, ntani na shirongo shavo mukonda ya lidina lyande ghuye ngaka wana ghupingwa wakupitakana palifere limwe ntani ghuye ngaka wana monyo wa liparu lya naruntje.
\p
\v 30 Ano ngoli ghungi vantu vakuhova mbo ngava kakaro vakuhulilira, ntani vakuhulilira mbo ngava kakaro vaku hova.
\c 20
\cl Ruvambi 20
\p
\v 1 "Untungi wa liwiru kwa fana yira nturaghumbo oghunya ayendiro ngura-ngura yayinene aka shane varuwani vaka ruwane mushikunino shendi shavinyu.
\v 2 Makura ava kuyuvhu mfuto ya lidenali limwe (shiringa ya kutika 20) muliyuva, makura ava tumu vakaruwane mushikunino shendi shavinyu.
\v 3 Paviri ya muvyu avyuka ayende ko nka, shimpe aka wana vantu vamwe vana yimana palivango lyamaghulitiro, kwato viruwana.
\v 4 Ghuye ava tantere ashi, "Nanwe nka, yendenu mukaruwane mushikunino shande shavinyu, nganu wana mfuto yenu ya uhunga.' Makura ava yendi vakaruwane.
\v 5 Ghuye avyuka ko nka ayendeko paviri yamuronga-na-mbiri ntani na paviri ya utatu, aka yita vantu vaya ruwane.
\v 6 Ghuye avyuka ayende ko nka paviri utano shimpe aka wana vantu vamwe kuna yimana tupu kwato ovina vana kuruwana. Ghuye ava pura ashi, "Mukonda munke muna yimanene pano liyuva nalintje?'
\p
\v 7 "Vavo ava limburura ashi, 'Mukondashi kwato ogho ana vhuro kutupa viruwana.' "Ghuye ava tantere ashi, 'Nanwe yendenu mukaruwane mushikunino shande shavinyu.'
\p
\v 8 Opo shatikire shirugho shangurova, mwenya shikunino ayita mukareli wendi ashi, 'Yenda ghute varuwani vawane ndjambi yavo, tameka kufuta ovo vana uhuliliro paviruwana ntani ghuka manita kufuta vakuhova paviruwana.'
\v 9 "Makura ahovo kufuta ovo vayiro pa viruwana paviri ya utano, kehe ghuno kwa wanine ndjambi yendi ya lideneli limwe (shiringa ya 20).
\v 10 Varuwani ovo vahoviro paviruwana opo vayire vawane ndjambi yavo, kwa ghayalire ashi vavo kuva wana ndjambi yakuyeruka mukondashi kwa ruwanine liyuva na lintje, ano ngoli navo kehe ghuno kwa wana lideneli limwe (shiringa ya 20).
\v 11 Opo va wanine ndjambi yavo vayimone, makura ava yendi kwa muhona vaka tape runyeyenyo rwavo.'
\p
\v 12 Vavo ava ghamba ashi, 'Varuwani vaku hulilira kuna ruwana tupu viri yimwe tupu, ano ngoli mbyo vana wana ndjambi yaku shetakana kumwe natwe, atwe kuna ruwana liyuva na lintje, ghupyu wa liyuva kuna yendi parutu rwetu.'
\p
\v 13 "Mwenya shikunino alimburura naku ghamba ashi, 'Vakwetu, ame kapi na ruwana lipuko. Katu kuyuvhu kare mfuto ya ndjambi ya lideneli limwe?
\v 14 Ghupenu ndjambi yenu muka yende. Ame kuna shana kufuta varuwani vaku hulilira ndjambi yaku shetakana na nwe.
\p
\v 15 Nane ame kapi na kara na nkondo daku ruwana ovyo na shana ku limona lyande ndi? Ndi anwe muna kara na mfudu mukondashi ame kwa kara naghutapi?'
\v 16 Mposhi vakuhulilira mbo ngava kakaro vakuhova mu untungi wa muliwiru, ntani vakuhova mbo ngava kakaro vakuhulilira." Matjangwa ghamwe kwatanta ashi, "Vayingi vayita, ntani vasheshu vatoghorora."
\p
\v 17 Jesus kuna kuyendu kuJerusalemu, mundjira yendi ayita varongwa vendi murongo-na-vaviri kwa pentjavo, ghuye ava tantere ashi,
\v 18 "Kengenu, atwe kuna kuyenda ku Jerusalemu, makura Mona Muntu ngava kamutape ku vapristeli vavanene na varongi matjangwa. Vavo ngava kamupangure naku mutokwera ku mfa,
\v 19 vavo ngava kamutape ku vaHedana ngava kamu hepeke naku mushwaghura, ntani ngava kamu pamparere kushilivindakano. Ano ngoli muliyuva lya utatu ngaka vhumbuka kughufe."
\p
\v 20 Makura vawina vaZebede ava ya kwaJesus kumwe na vana vendi vavamati. Ghuye atongamene kumeho ya Jesus makura arombo lishungido kukwendi.
\v 21 Jesus amupura ashi, "Vinke ghuna hepa?" Mukadi alimburura ashi, "Renka ghupulitire vano vana vande vaviri ngava kashungire nove, ghumwe kurulyo roye ntani ghumwe kurumontjo roye, mu untungi ghoye wa muliwiru."
\p
\v 22 Ano ngoli Jesus alimburura kumwe na kughamba ashi, "Ove kapi ghuna yiva ashi vinke ghuna ku shungida. Anwe shili kuvhura kunwa munkinda ya kunwa me ndi?" Vavo ava ghamba ashi, "Atwe Kuvhura."
\p
\v 23 Ghuye ava tantere ashi, "Mu nkinda yande kuvhura munwe mo. Ano ngoli kushungira kurulyo rwande ntani na kurumontjo rwande kapishi matokoro ghande, ghano mavhango ghaku shungira mbovo va wapayikira ko vaVava."
\p
\v 24 Ovano varongwa murongo opo vayuvire dino nkango, vavo ava garapa unene kwavano namati vaviri.
\v 25 Mukura Jesus ava yita vaye kukwendi ava tantere ashi, "Anwe mwavayiva ashi vahompa kupangera di muhoko davo, vavo kutapa nkondo ku matimbi varuwane vino viruwana.
\v 26 Ano ngoli anwe kapishi kuruwana vino mundjira ya weno. Nane ngoli, kehe ghuno ana shano ngaka kare wamunene mukatji kenu akare muruwani wa navantje,
\v 27 ntani kehe ghuno ana shano kukara wakuhova mukatji kenu akona kuruwanena navantje,
\v 28 yira momu akara Mona Muntu kapishi kwaya ashi vantu vamu ruwanene, nane ngoli kwaya mukuruwanena vantu, ntani nakutapa monyo wendi mukuyoghora vantu vavayingi.
\p
\v 29 Opo vatundire muJeriko varupukemo, mbunga yayinene ayi vakwama.
\v 30 Vamona ko tupu varume vaviri vavitwiku vana shungiri kuntere ya shitaghura. Opo va yuvire ashi Jesus kuna kupita, ava yiyiri na liywi lyaku dameka ashi, "Hompa, Mona David, tu fere nkenda."
\v 31 Mbunga ayi vaharukiri, kumwe naku vatantera vamwene ko, ano ngoli vavo ava yiyiri ngoli unene vadameke ashi, "Hompa, Mona David, tu fere nkenda."
\p
\v 32 Makura Jesus akayimana ava yita naku vapura ashi, "Vinke muna shana ovyo nuvhura kumu ruwanena?"
\v 33 Vavo ava limburura ashi, "Hompa, kuna shana tupahuke mantjo ghetu."
\v 34 Makura Jesus, ava fere nkenda yayinene, ava kukwata pa mantjo. Mpopo tupu makura ava pahuka vamone, vavo ava kwama Jesus.
\c 21
\cl Ruvambi 21
\p
\v 1 Jesus na varongwa vendi opo vaya tikire muJerusalemu ava yendi kuBatipagi, kundundu ya Maghuywe, makura Jesus atumu varongwa vendi vaviri,
\v 2 ava tantere ashi, "Yendenu ku mukunda waku kwamako, kumu kawana shidongi osho vana mangerere po, kumwe na shidongighona. Kashuturenu shidongi mukaviyite navintje kumwe kuno ku kwande.
\v 3 Nkene shi mpwali ogho aka mupuro kuhamena vino, kamu tanterenu ashi, 'Hompa ana vishano,' mpopo tupu ogho muntu kwa ka shitapa kukwenu.
\p
\v 4 Vino kwa shorokire mposhi nkango odo aghambire muporofete ditikiliremo. Ghuye kwa ghambire ashi,
\v 5 "Tanterenu vana vamuSiyoni ashi, 'Kenga, Hompa wenu kuna kuya kukwenu, kuna kudidipita ntani ghuye kuna rondo pa shidongi - ano ngoli shidongighona, kuna shimbi murongerero."
\p
\v 6 Makura varongwa vendi ava yendi varuwane yira momu ava tantilire Jesus.
\v 7 Ava kayita shidongi na shidongighona ava turapo vyuma vyavo, makura ava murondekepo Jesus ashungire.
\v 8 Mbunga na yintje ava ghupu vyuma vyavo vayare mu shitaura, ntani vamwe ava kateta dimutavi davitondo vayare mu ndjira.
\v 9 Mbunga ya vantu ayi piti kumeho yaJesus ntani vamwe ava mukwama munyima kuna kuyimba ashi, "Hosana kwa Mona David! Vamu pande wa kuya mu lidina lya Hompa! Hosana wakuwiru-wiru!"
\p
\v 10 Jesus opo angenine muJerusalemu, mukumo wendi aghu kuhanene mushitata na shintje, vavo ava pura shi, "Murume munke ghuno?"
\p
\v 11 Mbunga ayi limburura ashi, "Ghuno ndje Jesus muporofete wamu NAZARETA yamu Galileya."
\p
\v 12 Makura Jesus aka ngena muNtembeli. Ghuye aka tjidamo navantje ovo vayitiromo ntani navo vaku ghulitira muNtembeli, makura agandanga vitafura da vatjindji vimaliva ntani navipuna vyavo va kughulita vankuti.
\v 13 Ghuye aghamba ashi, "Matjangwa kwa tanta ashi, 'Ndjugho yande ngava kayi twenya ashi ndjugho ya ndapero,' ano ngoli anwe mbyo mwa yitura yikare yava kawidi".
\p
\v 14 Kutunda mpopo ntani ngoli vayiremo vatwiku na virema muNtembeli kukwendi, ghuye ava verura.
\p
\v 15 Vapristeli vavanene na varongi matjangwa opo vamonine vitetu vya vinene ovyo aruwanine, ntani opo vayuvire vanuke kuna kuyimba muNtembeli kumwe naku ghamba ashi, "Hosana kwa Mona David," vavo ava garapa unene.
\p
\v 16 Vavo ava mupura shi, "Kuna kuvi yuvha ovino vana kughamba vano ndi?" Jesus ava limburura ashi, Yii! Nane kapi mwa varura rumwe matjangwa ogho atanto ashi, 'Ove kwa ronga vanuke vava-keke vaku shamberere?"
\p
\v 17 Makura Jesus ava shuvu atundumo mushitata ayendi kuBethani nko aka ralire.
\p
\v 18 Ngura-ngura liyuva lyaku kwa mako Jesus avyuka kushitata, mundjira yendi ayuvhu ndjara.
\v 19 Makura amono shitondo sha ghukuyu kuntere yandjira, ayendi ko, ano ngoli kwato nyango aka wanineko nkwandi ngo mahako tupu akaliroko. Ghuye atantere shitondo ashi," Naru-mweshi nka ngaku yima nyango kuno ku shitondo," mpopo tupu makura shitondo ashi kukuta.
\p
\v 20 Varongwa vendi opo vamonine vino, ava tetuka kumwe naku ghamba ashi, "Weni omo shina kukuta kare shino shitondo?"
\p
\v 21 Jesus ava tantere kumwe naku ghamba ashi, "Ushili naku mutantera ashi, nkene tupu anwe ngamu kara na lipuro ntani anwe mupire mashinganyeko, anwe ngamu ruwana yira mbyovi vina shoroko ku shitondo shaghukuyu, ntani ngamu ruwana vya vinene anwe kuvhura kutantera yino ndundu ashi, 'Tundapo pano ntani yenda ghuka tentame mulifuta; vina kona kushoroka ngoli.
\v 22 Kehe vino ngamu romba mundapero, anwe muna kara na lipuro, ngamu viwana."
\p
\v 23 Jesus kwa yire angene muNtembeli, Vapristeli vavanene ntani na matimbi avaya ku kwendi ghuye kuna kuronga, makura ava mupura ashi, "Na nkondo munke ghuna kuruwana vino vininke, ntani are atapo dino nkondo ku koye?"
\p
\v 24 Jesus alimbura naku ghamba ashi, "Name kuna kumupura tupu lipuro limwe tupu. Nkene tupu kumu tapa lilimbururo, ame ntani numu tantera ashi kuni nawana nkondo daku ruwana vino.
\v 25 Liyoyero lya Johanesi - kuni nko oku lya tunda? Kwa tunda muliwiru ndi kwa tunda ku vantu?" Vavo ava kuyongo mukatji kavo, makura ava ghamba ashi, "Nkene kutu ghamba ashi, 'Kwa tunda muliwiru,' ghuye kwa tutantera, ashi, 'Mukonda munke mwa pira kupura mu mwendi?'
\v 26 Ntani nkene kutu ghamba ashi, "Kwa tunda ku vantu,' atwe tuna tjira mbunga, mukonda shi na vantje vayiva ashi Johanes muporofete."
\v 27 Makura vavo ava mulimburura Jesus kumwe naku ghamba ashi, "Kapi tuvi yiva." Naye ava tantere ashi, "Name shi kapi nuvhura kumutantera ashi na nkondo munke na ruwananga vino vininke.
\p
\v 28 Weni omo muna kughayara kwa vino? Mukafumu kwa kara na vana vendi vaviri va vamati. Ghuye ayendi kwaghu wa kuhova aka mutantera ashi, 'Monande, yenda ghuka ruwane na muntji mu shikunino sha vinyu.'
\p
\v 29 Monendi alimburura kumwe kughamba ashi, 'Kapi nuyendako,' Kunyima ya shirugho atjindji maghano ghendi makura ayendi aka ruwane.
\p
\v 30 Makura murume ayendi kwa monendi wa uviri amu tantere ayende aka ruwane. Ghuye alimburura ashi, 'Kunuyenda, vava,' ano ngoli kapi ayendireko.
\v 31 Pakatji kavano vamati vaviri ghunindjepo ogho aruwanino mpangera ya vashe yitikemo? Vavo ava ghamba ashi," Waku hova". Jesus ava tantere ashi, "Vya ushili naku mutantera ashi, vafutiti mutero na vantu varushonda ngava kangena mu untungi waKarunga kumeho yenu.
\v 32 Johanes kwa yita ndjira ya uhungami ku kwenu, ano ngoli anwe kapi mwa pura. Ano ngoli vafutiti mutero na vantu varushonda vavo vapura mu mwendi. Ntani anwe, na mpili opo muna kumona vino weno, shimpe kapi muna ku kushighura muwapeke ghukaro wenu mu vhure kupura mu mwendi.
\p
\v 33 "Tererenu nka ku shifanikito shimwe shino. Pa kalire mukafumu ghumwe, ogho akaliro na lifuva. Ghuye akunu mo mushipata shendi mandjembera ghaku ruwana vhinyu, aturako ngumbu yaku pama, aturamo shikamito vhinyu, ntani atungumo ndjugho yava kungi lifuva, makura aghupu shikunino atape kuva ndimi varuwanemo. Mwenya shikunino ayendi ugenda kushirongo sha peke.
\v 34 Opo shatikire shirugho shaku yangura muyangu, ghuye atumu ko vakareli vendi kuva ndimi shikunino vaka shimbe ko kumuyangu wendi.
\v 35 Ano ngoli vandimi shikunino ava kwata vano vakareli vendi, ghumwe ava mutoghona, ghumwe ava mudipaya, ntani ghumwe ava mutoghona na mawe.
\v 36 Shimpe, mwenya lifuva atumuko nka vakareli vendi vamwe, vavayingi kupitakana vakuhova, ano ngoli vandimi shikunino ava kava ruwana yira momu varuwanine vamuhovo.
\v 37 Kunyima ya shirugho, mwenya shikunino atumuko Monendi wa mwene ku kwavo, ghuye kwa ghayalire ashi, 'Vavo kuva kamu fumadeka ghuno monande.'
\p
\v 38 "Ano ngoli vandimi shikunino opo vamonine ana tumuko monendi, vavo ava ghamba ashi, 'Ghuno ndje mupingi wa shikunino. Tokwenu, tumu dipaye makura ngatu ghupe ghupingwa.'
\v 39 Makura ava mukwata, ava muvhukuma pandje ya shikunino shavhinyu makura ava kamu dipaya.
\v 40 Opo ngaya mwenya shikunino, vinke ngaya vhura kuruwana vano vandimi shikunino?"
\p
\v 41 Vavo ava limburura ashi, "Ghuye akona ku djonaurapo vano vantu vavadona navantje mundjira yayidona, ghuye ngadamune shino shikunino shavhinyu ngatape kwa vantu peke, ngava wanemo muyangu nkene shirugho shina tikimo."
\p
\v 42 Jesus ava tantere ashi, "Nane kapi mwavarura matjangwa kwatanta ashi, 'Liwe olyo vashwena vatungi ndyo vatura likare mulikovhu. Vino kwavi ruwana Hompa, ngavi kare vitetu vyavinene kukwenu'?
\p
\v 43 Mbyo nakumutantera ashi, untungi waKarunga ngava kaghu-ghupako ku kwenu makura ngava kaghutape kwa vantu peke ovo ngava kayimo viyimwa.
\v 44 Kehe ghuno ngapunduko muno muliwe ngatjokauka ngawera palivhu. Ano ngoli kehe ghuno ngali wera ngali mumyona."
\p
\v 45 Vapristeli vavanene na Vafalisayi opo vayuvire shino shifanikito, vavo vakwatire lighano ashi ghuye mbo atambire mukughamba weno.
\v 46 Vavo kwa shanine vamukwate mpopo, ngoli vatjilire mbunga ya vantu, mukondashi vantu kwamu fumadekire unene ashi ghuye muporofete wa munene.
\c 22
\cl Ruvambi 22
\p
\v 1 Jesus aghamba nka navo muvifanikito, ashi,
\v 2 "Untungi waliwiru kwa fana yira Hompa ghunya awa payikiro shipito sha monendi wakumati sha nkwara.
\v 3 Ghuye kwa tumine vakareli vendi vakatantere vantu ovo vayitire kushito sha nkwara vakwangure kuya, ano ngoli vavo kapi vamonikire.
\v 4 Shimpe nka hompa atumu ko vakareli vendi vamwe, ava vatantere ashi, 'Katanterenu vantu ovo kava yita kushipito shankwara ashi, "Kengenu, ame namana kuwapayika ndya dashipito. Hove kumwe na ngombe dakuneta kadipu kudipaya kare, navintje vina wapa. Yenu kushipito shankwara."
\v 5 Ano ngoli vavo na mbiliko shi kehe ghuno akayenda na ndjira yendi, ghumwe ayendi ku mafuva ghendi, ntani ghumwe kulimona lyendi.
\v 6 Vano vamwe ava kwata vakareli vahompa, vavahepeke na kuva shwaura, ntani naku vadipaya.
\v 7 Hompa agarapa unene, makura atumu vakavita vendi vakadipaye ovo vantu vavarunde, ovo vasholiro shitata shavo.
\v 8 Ghuye atantere vakareli vendi ashi, 'Shipito shalikwareko shinapu kuwapayika, ano ngoli vantu ovo kavayita kapi shina vawapere.
\v 9 Weno yendenu mundjira nadintje kayitenu mbunga ya vantu navantje ovo muvhura kuwana vaye kushipito shankwara.'
\v 10 Vakareli vendi ava yendi ku mavhango naghantje ava kayita mbunga ya vantu vaye vaya ponge pamwetupu, vantu vavadona ntani nava vavawa. Makura livhango nalintje aliyura vagenda ovo vayiro kushipito shankwara.
\v 11 Ano ngoli opo ayire hompa aya mone vagenda, ghuye amono mukafumu ghumwe ghuye kapi ana dwata vyuma vya likwareko.
\v 12 Hompa amupura ashi, "Muholi, weni omo ghuna yendi ghungene mo muno ove wahana kudwata vyuma vya nkwara?' Ano ngoli mukafumu kwato ovyo avhulire kulimburura.
\v 13 Makura hompa atantere vakareli vendi ashi, 'Mukwatenu ghuno murume mumumange kumaghoko na kumaghuru, makura mumu vhukumine pandje mu mundema, aka kare namalira-nkali kumwe na ku kukwetja mayegho.'
\v 14 Vantu vayingi vayita, ano ngoli va sheshu vatoghorora."
\p
\v 15 Makura kutundapo vafalisayi ava yendi vakakuyonge ashi weni omu vavhura kukwata Jesus munkango da mwene.
\v 16 Makura vavo ava tumu varongwa vavo ku kwendi, kumwe nava kwaHerodesiya. Vavo ava ghamba kwa Jesus ashi, "Murongi, atwe twa yiva ashi ove wahungama, mbyo wa ronganga marongo ghaKarunga mu ushili mundjira ya uhunga. Ove kapi wapakeranga mbili maghano ghamuntu, ntani ove kapi wakenganga kuvipara vya vantu.
\v 17 Tu tantere, weni omo ghuna kughayara kwavino? Vyahungama vyaku renka ashi atwe tufute mutero kwa Hompa wa Roma ndi hawe?"
\p
\v 18 Ano ngoli Jesus ayivire ashi vavo kuna kara na maghano ghaghurunde makura ava tantere ashi, "Anwe vavikupaki, ame muna shana kusheteka ndi?
\v 19 Neyedenu shilinga ya shitenda ya mutero." Makura ava yita kukwendi shiringa ya shitenda.
\v 20 Jesus ava pura ashi, "Shipara share ntani lidina lyare lina karopo?
\p
\v 21 Vavo ava limburura ashi, "Lya Hompa wa Roma." Makura Jesus ava tantere ashi, "Muna hepa kutapa kwa Hompa wa Roma vininke ovyo vya hameno kwa Hompa wa Roma, ntani muna hepa kutapa kwaKarunga vivinke ovyo vyahameno kwa Karunga."
\v 22 Opo vayuvire vino, vavo ava tetuka unene. Vavo ava tundupo vaka yende.
\p
\v 23 Muliyuva ndyo lyo tupu vaSadukayi vamwe, ovo vaghambo ashi kwato livhumbuko lyava fe, ava ya ku kwendi. Vavo ava mupura,
\v 24 ashi, "Murongi, Moses kwatanta ashi, 'Nkene murume adohoroka, ghuye kwato vanuke, mughunyendi akona kukwara mukamali wendi mposhi ngaturepo vanuke va mukurwendi.'
\v 25 Mukatji ketu mwa kalire muntu ogho akaliro nava ghunivendi vavarume vatano-na-vaviri. Wa mbeli akwara mukamali makura adohoroka. Ghuye kapi atulirepo vanuke, munyendi aghupu mukamali wa mukurwendi akwara.
\v 26 Munyendi wa uviri naye kwato kapi atulirepo vanuke, wa utatu mushikwavo, dogoro navantje vatano-na-vaviri.
\v 27 Opo va dohorokire navantje, mukamali naye adohoroka.
\v 28 Palivhumbuko lyava fe, oghuno mukamali ware ngaka karopo pavano varume vatano-na-vaviri? Nkene shi vavo navantje vamukwalire."
\p
\v 29 Jesus ava limburura kumwe naku ghamba ashi, "Anwe mwapuka mukondashi kapi mwayiva matjangwa ndi nkondo daKarunga.
\v 30 Mukondashi pa livhumbuko lyava fe vantu kapi ngava kukwara-kwara ndi kwato nkwara. Vavo, ngava kakara yira vaEngeli vaKarunga va muliwiru.
\v 31 Vyaku hamena kulivhumbuko lyava fe, nane kapi mwa varura omo atanta matjangwa ku nkango odo aghamba Karunga ashi,
\v 32 'Ame Karunga waAbrahamu, na Karunga wa Isaki ntani na Karunga waJakopu'? Ghuye kapishi Karunga wava fe, nane ngoli Karunga wa vaka monyo."
\p
\v 33 Mbunga opo vayuvhire dino nkango, ava tetuka unene ku marongo ghendi.
\p
\v 34 Vafalisayi opo vayuvire ashi Jesus kuna mwenekida vaSadukayi, vavo avaya vaponge pamwe tupu.
\v 35 Ghumwe wavo, murongi waveta, amupura lipuro, lyaku musheteka ashi -
\v 36 "Murongi, veta munke yayinene po kuveta nadintje?"
\p
\v 37 Jesus alimburura naku vatantera ashi, "Ghuna hepa ku Hora Hompa Karunga ghoye na mutjima ghoye na ghuntje, na monyo ghoye naghuntje, ntani na ndunge doye nadintje."
\v 38 Yino ndjo veta yayinene po ntani ndjo veta yaku hova kuveta nandintje.
\v 39 Ntani veta ya uviri ndjoyino ashi -' Hora ghunyoye yira momu waku hora naghumoye.
\v 40 Padino veta mbiri mpo dakorera veta nadintje da Moses ntani nadi davaporofete."
\p
\v 41 Vavo vafalisayi shimpe kuna pongo palivhango kumwe, makura Jesus ava pura lipuro.
\v 42 Ghuye ava pura ashi, "Anwe weni omo muna kughayara kuhamena ghuno Kristus? Ghuye ne mona are?" Vavo ava limburura ashi, "Mona David."
\p
\v 43 Jesus ava pura shi, "Ghuye David weni omo aghamba mu Mpepo ya Karunga ayite Hompa, ashi,
\v 44 'Hompa kwa tantera Hompa wande ashi, "Shungira ku rulyo rwande, dogoro mpopo nganu tura vana nkore voye vakare ghulyatero wa mpadi doye?"
\v 45 Nkene shi David kwa twenyine Kristus ashi 'Hompa,' weni nka omo akara ashi Kristus Mona David?"
\v 46 Kwato ghumwe ogho avhuliro kulimburura lino lipuro, ntani kutundapo kwato ogho avhuliro kumupura lipuro kehe lino.
\c 23
\cl Ruvambi 23
\p
\v 1 Makura Jesus atantere mbunga ya vantu ntani na kuvarongwa vendi kuhamena vino.
\v 2 Ghuye aghamba ashi, "Varongi matjangwa ntani na Vafalisayi kwa shungira pashipundi sha Moses.
\v 3 Muna hepa kutikitamo navintje ovyo vana kumuntantera, limburukenu kuveta nadintje muditikitemo. Ano ngoli anwe nakadidi shi kuhonena viruwana vyavo, mukondashi vavo kapi varuwananga ovyo vaghambanga ashi ditikemo nkango davo.
\v 4 Ushili ashi, vavo kumanga dimurongerero dadinene daghudito kudamuna, makura vavo vature pamapepe ghavantu. Ano ngoli vavo vavene nakadidishi vakwateko nyara vadamune.
\v 5 Vavo kuruwana vya weno mposhi viruwana vyavo vimoneke vantu navantje. Vavo kutjanga veta pamaruvya ghavo na nkango dadinene makura kudwata, ntani vavo kudwata vyuma vyavinene ovyo vatura malimba ghamanene vamoneke kuvantu ashi vakara kwa mfumwa ya Karunga.
\v 6 Vavo kwa hora mavango ghamawa ghava mpititi pavipito ntani kwa hora kushungira kuvi puna vyaku memo muSinagoge,
\v 7 ntani vavo kwa hora ashi vantu vavamorore na kuva kunda kumavango gha ngeshefa, ntani vavo kwa hora ndi vantu vavayite ashi "Rabbi' - Murongi.
\v 8 Ano ngoli anwe varongi vande narumweshi ngava muyite ashi 'Rabbi', Murongi, mukondashi anwe murongi ghumwe tupu mwakara naye, ntani ghuye kumutwenya anwe na muvantje ashi vaghuni vendi.
\v 9 Ntani anwe kwato muntu ogho ngamu twenya pano palivhu ashi shenu, anwe kwa kara nashenu ghumwe tupu, ghuye kwa kara muliwiru.
\v 10 Ntani narumweshi ngava muyite ashi 'Muhona,' anwe kwa kara na muhona ghumwe tupu, Kristus.
\v 11 Ano ngoli kehe ghuno wamunenepo mukatji kenu ghuye akona kuruwanena navantje.
\v 12 Keho ghuno ngaku yeruro mwene ngava kamu didipita, ntani waku kudidipita mwene ngava kamuyerura.
\p
\v 13 Ano ngoli lihudi unene kukwenu anwe, varongi matjangwa ntani na vafalisayi, anwe vavikupaki! Anwe kuna kughara untungi wa liwiru ku vantu. Mukonda shi anwe kapi ngamu kangena mo, ntani anwe kapi muna kupulitira ovo vana shano kungenamo ashi vangenemo.
\v 14 Matjangwa ghamwe kwatanta ashi, (Lihudi unene anwe, varongi matjangwa ntani na vafalisayi, anwe vavikupaki! Anwe kumanapo limona lyamu mandi ghavakadi vakufita vavyavo, ntani anwe kuraperera ndapero dadire unene. Anwe ngamu kawana mpanguro na matengeko ghaghudito unene).
\p
\v 15 Lihudi unene kukwenu anwe, varongi matjangwa ntani naVafalisayi, anwe vavikupaki! Anwe kuruta lifuta mutware mbudi kuvantu kuma vhango ghakukushuva-shuva, ano ngoli kehe ghuno wakutambura marongo ghenu ghuye kukara naghurunde wa unene ngaka yende mulidjonauko mumundiro wanaruntje kumwe nanwe.
\p
\v 16 "Lihudi unene anwe, kukwenu anwe vapititili vavatwiku, anwe kughamba ashi, "Kehe ghuno waku tapa mughano muNtembeli, kwato mulyo. Ano ngoli kehe ghuno wakughanita ngorodo yamuNtembeli, akona kutikitamo mughano wendi.'
\v 17 Aghunwe magova na vatwiku! Vinimbyopo vyavinene, ngorodo ndi Ntembeli oyo ya renkitango ngorodo yikare yina pongoka?
\v 18 Ntani nka ashi, 'Kehe ghuno wakughanita shidjambero, kwato mulyo. Ano ngoli kehe ghuno wakughanita shiruwanita osho vaturapo, akona kutikitamo mughano wendi.'
\v 19 Aghunwe vatwiku! Vinke vya vinenepo, viruwanita ndi shidjambero osho sharenkitango viruwanita vikare vina pongoka?
\v 20 Mpo ngoli shi, kehe ghuno wakughanita shidjambero ghuye kughanita navintje ovyo vya karopo.
\v 21 Kehe ghuno wakughanita muNtembeli ghuye kughanita Ntembeli nayintje kumwe nogho atungomo.
\v 22 Ntani nka kehe ghuno wakughanita liwiru ghuye kughanita na lipuna lyaHompa Karunga ogho ashungiropo.
\p
\v 23 Lihudi unene anwe, varongi matjangwa ntani na Vafalisayi, anwe vavikupaki! Anwe kutapa vitwa-murongo vya mbuto na muyangu ntani na limona lyenu, ano ngoli anwe mbyo mwa shuva vyavinenepo ku veta ya Karunga - uhungami na nkenda ntani na lipuro. Ovino mbyo mwa hepa kuruwana ntani anwe mwa hana kushuvako vimwe.
\v 24 Anwe vapititili vavatwiku, anwe kudindako vimbumburu pakunwa mema ghadidi ano ngoli anwe nkene kuna kumina ngamero, kumininina navintje!
\p
\v 25 "Lihudi unene anwe, varongi matjangwa ntani na Vafalisayi, anwe vavikupaki! Anwe kukenita pantunda yankinda na shisha, ano ngoli munda muna kara makurulya na lidovo.
\v 26 Anwe Vafalisayi vavatwiku! Pamuhovo kenitenu munda yankinda na shisha, mposhi pantunda ntani ngapa kara panakene.
\p
\v 27 "Lihudi unene anwe, varongi matjangwa na vafalisayi, anwe vavikupaki! Anwe muna kara yira mayendo vadika nawa mbyo vaturako peyinde, yaku moneka ghufuuli pantunda, ano ngoli munda kwa yuramo vifupa vyavantu na hando na nyata.
\v 28 Anwe mongoli mwa fana pantunda, anwe kumoneka kuvantu ashi vapongoki ntani vahungami, ano ngoli munda yenu kwa yura ghulingi-lingi na ukorokotji na udini veta.
\p
\v 29 "Lihudi unene anwe, varongi matjangwa na vafalisayi, anwe vavikupaki! Anwe kutunga mayendo ghavaporofete kumwe naku wapeka mbira davantu vavahungami diwape.
\v 30 Anwe kughamba ashi, "Atwe ndi kwa tungire tuparuke pa shirugho shava kurona vetu, ndi kapi tuna kara na ndjo ya honde davaporofete.'
\v 31 Anwe mbyo muna kutapa umbangi kukwenu naghu-mwetu ashi anwe vana vavo vadipayo vaporofete vakare.
\v 32 Mpo ngoli ashi nanwe tikitenumo ngoli ovyo varuwana kare vakurona venu.
\v 33 Anwe mayoka, anwe rudi rwava mbaroka vaghushungu unene, weni omo ngamu ruwana mposhi ngamu vhure ku kashenduka mpanguro yamumundiro wa naruntje?
\v 34 Mpo ngoli shi, kengenu, amen kuna kutuma vaporofete na vantu vaghukonentu ntani na varongi matjangwa. Vamwe mukatji kavo ngamu vadipaya ntani vamwe ngamu vapamparera kushilivindakano, ntani vamwe ngamu vashepura ngora muSinagoge denu ntani vamwe ngamu vatjida vatunde mushitata yenda shitata.
\v 35 Makura anwe ngamuwana ndjo ya honde ya vantu navantje vavahungami ovo vadipayera muno udjuni, kutunda kuhonde yaAbeli muhungami, dogoro kuhonde yaSakariya mona Berekiya, ogho vadipayire vakurona venu mulivhango lyaku pongoka pakatji ka Ntembeli na shidjambero.
\v 36 Vya ushili naku mutantera ashi, ndjo nadintje dino ngadiya papenu anwe muna kuparuko weno namuntji.
\p
\v 37 "Jerusalemu, Jerusalemu, ove wa dipaya vaporofete ntani mbyo nka wa toghona mawe vantu ovo vatuma vaye kukoye! Rukando rungashi na shanine kuya kukoye nupongeke kumwe vana voye, yira momu yapongekanga nkuku vitjiyo-tjiyo munda yamavava, ano ngoli ove kapi wavi pakelire mbili!
\v 38 Kenga shi, ndjugho yoye ngayi kara muporongwa.
\v 39 Mbyo ngoli naku kutantera ashi, Ame kapi nka ngaghu nkenga wangu kutunda pano dogoro ngaghu ghambe ashi, 'Lirago unene kwa muntu wakuya mulidina lya Hompa.'
\c 24
\cl Ruvambi 24
\p
\v 1 Jesus arupuka muntembeli aka yende. Makura varongwa vendi ava ya kukwendi ava ya muneyeda matungo gha Ntembeli.
\v 2 Ano ngoli Jesus ava limburura na kuvatantera ashi, "Ovino navintje muna kumona? Kuna kumutantera ghushili ashi, kwato nampili liwe limwe tupu olyo ngalihuparo pantunda ya mawe olyo ngava pira kuyungurura ngali pire kubomauka."
\p
\v 3 Kutunda po Jesus ayendi aka shungire pakatji kandundu da ma ghuywe, varongwa vendi ava ya kukwendi mukahore-hore kwa pentjavo ava pura Jesus ashi, "Tutantere, shirugho munke ngavishoroka vyene vino? Viyivito munke ovyo ngavi neyedo ashi pepi ghuna kara ntani tutantere viyivito ovyo ngavi neyedo ashi ghuhura wa udjuni papepi ghuna kara?"
\p
\v 4 Jesus ava limburura kumwe naku vatantera ashi, "Karenu muna vangara mposhi kapishi ngava mupukite ngava mushuve muliyome.
\v 5 Mbyovyoshi, vavangi ngavaya mulidina lyande. Vavo ngava yaghamba na kukukitaghukira ashi, 'Ame Kristus,' mposhi ngava tware vantu vavayingi muliyome."
\v 6 Anwe ngamuyuvha vita na marapoto ghaku kutjoka-tjoka. Anwe karenu muna vangara kapishi ngamu kare naghoma, ovino navintje vina hepa kushoroka; ano ngoli shimpe kapishi ngo uhura wa udjuni.
\v 7 Mbyovyo shi dimuhoko ngadi kupiruka-piruka ntani virongo navyo ngavi ngavi kupiruka-piruka ngavi kulimba-limba. Ngakukara lirumbu na likankamo livhu kuma ruha ghakuku shuva-shuva.
\v 8 Ovino navintje mbyo ngavi hovo kushoroka vikare viyivito ku udito wa unene.
\p
\v 9 Ntani anwe ngava mukwata ngava muhepeke mwa mudona ntani ngava mudipaya. Anwe ngava munyenga vadimuhoko nadintje mukonda ya lidina lyande.
\v 10 Vavangi ngava punduka vatunde mulipuro, vavo ngava kurapota-rapota kumwe naku kunyenga-nyenga vene na vene.
\v 11 Ntani ngava shoroka vaporofete vavi mpempa ovo ngava pukito vantu vavayingi unene.
\v 12 Mukondashi urunde ngaghu vhuka unene, shihoro sha vantu vavangi ngashi kara shina tende.
\v 13 Ano ngoli ogho ngakaro na lididimiko dogoro ku ghuhura ghuye ngaka paruka.
\v 14 Ano ngoli yino Mbudi ya Ruhafo ya Untungi wa Karunga vana hepa kuyi yuvita mu udjuni na ghuntje ngayi kare umbangi ku dimuhoko nadintje. Ntani ngaku kakwama uhura wa udjuni.
\p
\v 15 Ntani nka, opo ngamu mona urunde wa udona mulivhango lya kupongoka, ogho aghambire muporofete Daniel" (Ogho ngavaruro ghano matjangwa nga kwate lighano ovyo ghana kutanta),
\v 16 "Makura ovo ngava karo mu Judeya ngamu tjwayukire ku ndundu,
\v 17 kehe uno nga karo pawiru ya ndjugho kapishi nga vyukemo munda yandjugho ashi ngaka damunemo kehe shino,
\v 18 ntani kehe uno ngakaro kumafuva kapishi nga vyuke ko kumundi ngaka shimbe ko vyuma.
\v 19 Ano ngoli lihudi unene kwavo ngava karo na vanuke vavakeke vaku yamwa mashini mumayuva ngogho!
\v 20 Rapererenu unene mposhi lino liyuva kapishi ngali kare paruvede rwa kufu ndi muliyuva lya Sabata.
\v 21 Shino ngashi kara shirugho shama hepeko ghamanene, ogho ghapiro kushoroka rumwe kutunda pakutanga kwa udjuni, dogoro weno, nampili kumeho kapi ngavi shoroka nka vya weno.
\v 22 Nkwandi vino virugho ngava vifupipite, ndi kwato muntu ogho ngaparuko nga hupepo. Ano ngoli mukonda ya vantu vaKarunga ovo vatoghorora ovino virugho ngava vifupipita.
\p
\v 23 Kehe ghuno nga ghambo kukwenu ashi, 'Kengenu, Kristus ghuno pano! ndi po, 'Kristus mpwali kunya!' kapishi ngamu vipure.
\v 24 Vana nkore vaKristus na vaPorofete vavimpempa ngavaya vavo ngava ruwana vitetu na viyivito vyavinene, mposhi ngava pukite vantu vavayingi unene, kwa navantje, kumwe na vantu vaKarunga ovo vatoghorora.
\v 25 Kengenu, ame kuna kumu pukurura kumeho ya ruvede.
\v 26 Mpo ngoli shi, kehe ghuno ngamu tantero ashi, 'Kengenu, Kristus mpwali mumburundu.' kapishi ngamu yendemo mumburundu. Ndi ashi, 'Kengenu, Ghuye mpwali munda ya ndjugho,' kapishi ngamu vipure.
\v 27 Yira moomu tupu rwa vemanga ruvadi rwaro kutema unene shite kutundilira ku ghupumeyuva dogoro ku ghutokero, mo ngoli ngaku kara opo ngamoneka opo ngaya Mona Muntu.
\v 28 Kehe kuno ngaku karo shikorama shaku fa, nkoko nko ngagha ponga makuvi.
\p
\v 29 Kuruku rwa shino shirugho shashidito unene liyuva ngali shovagana, kakwedi kapi ngaka tapa ukenu, ntungwedi ngadi wera palivhu ditunde ku liwiru, ntani nkondo damu liwiru ngadi kunyunganga.
\v 30 Viyivito vya Mona Muntu ngavi moneka ku liwiru, ntani dimuhoko nadintje dapa ntunda yalivhu ngadi kara mumalira-nkali. Vavo ngava mumona Mona Muntu omo ana kuya pamaremo muliwiru na nankondo dadinene ntani na ghuyerere wendi wa unene.
\v 31 Ghuye ngatuma va Engeli vendi ngava shive rumbendo rwa kudameka unene, makura ngava pongeke vantu vendi vamu udjuni naghuntje ovo vatoghorora kutundilira ku maruha mane ghamu udjuni, oko watamekera udjuni dogoro nkoko waka shaya.
\p
\v 32 "Kurongenu marongo ghaku hamena ku shitondo sha Ukuyu. Nkene tupu kuna kumona dimutavi dina pumini divareke kushokera ntani mahako kuna kumena, anwe muna yiva kare ashi kurombo pepi.
\v 33 Nanwe nka, yivenu ashi nkene muna mono navintje vino kuna kushoroka, yivenu ashi ghuye papepi ana kara, kuna kutika pa livero.
\v 34 Vya ushili naku mutantera ashi, ghuno muhoko kapi ngaghupita ngaghu katundepo makura navintje vino vina hepa kushoroka ntani.
\v 35 Liwiru na livhu ngavi ka dongonokapo navintje, ano ngoli ku nkango dande nampili shikomona kapi ngashi katundako.
\p
\v 36 Vya kuhamena lino liyuva na shirugho kwato waku viyiva, vakare vaEngeli vamu liwiru, nampili Mona Muntu naye shi, nkwandi Vashe tupu mbo vaku viyiva.
\v 37 Yira moomu tupu vya kalire pa shirugho sha Nowa, mo nka ngoli ngavi shoroka opo nga moneka Mona Muntu.
\v 38 Kumeho ya shirugho sha ruhandjo vantu kavadjobwananga kumwe na kunwa, naku kwara ntani nama kwareko dogoro liyuva olyo angenine Nowa mushikepa,
\v 39 vavo kwato ovyo vayivireko vyaku hamena ruhandjo dogoro rwaya tikire aruva djonaura po navantje - mo ngoli nka ngaku kara kumeho nga moneke Mona Muntu.
\v 40 Vantu vaviri ngava ruwana mulifuva - ano ngoli ghumwe ngava mughupapo, ano ghumwe ngakara mpopo.
\v 41 Vakamali vaviri ngava twa mahangu mushinu shimwe tupu - ghumwe ngava mughupapo ntani ghumwe ngakara mpopo.
\v 42 Mpo ngoli shi karenu muna kotoka, mukonda shi kapi muna yiva shirugho asho ngamoneka Hompa.
\v 43 Karenu muyive vino ashi, nkene shi nturaghumbo wa mundi ghuye ayiva ashi shirugho munke vayanga vakawidi vatjore, ghuye ndi kapi araranga ndi kwa kunganga mundi wendi mposhi kapishi vavhure kutjora vavakemo.
\v 44 Mpo ngoli shi, nanwe karenu muna kotoka, Mona Muntu ngamoneka pa shirugho osho ghuna kupira kutaterera.
\p
\v 45 "Ano ngoli mukareli waku limburukwa wamu konentu ogho vatura akunge mundi wamuhona wendi waku tapa ndya pashirugho na ruvede?
\v 46 Lirago unene kwaghu ngava yawana ghuye kuna kuruwana viruwana vya muhona wendi.
\v 47 Vya ushili naku mutantera ashi, mukareli wa weno ngava mutura ngata kamite limona na lintje lya muhona wendi.
\v 48 Ano ngoli nkene shi muruwani wamudona kuna kughayara mutjima wendi ashi, 'Muhona wande kapi ngaya tika wangu,'
\v 49 makura atameke kurwanita varuwani va unyendi, naku djobwana kumwe na kunwa vikorwita nava nkorwi,
\v 50 makura muhona ayatiki pa shirugho naviri muliyuva olyo vana piri kumu taterera na kuyiva varuwani.
\v 51 Muhona wavo ngavatengeka naku tetaura marutu ghavo makura ngava vavhukumine kuva korokotji vavikupaki, kuli vhango oko ngava kalira naku kukwetja mayegho.
\c 25
\cl Ruvambi 25
\p
\v 1 "Untungi waliwiru kwa fana yira mbovanya vakadona murongo ovo va shimbiro ramba davo vayende vaka taterere mukwali.
\v 2 Vavo kwa kalire vakadona vatano vavagova ntani vatano vaku kotoka.
\v 3 Vano vakadona va vagova opo vadamunine ramba davo, kapi vashimbireko maholi ghaku tura muramba.
\v 4 Ano ngoli vano vakadona vaku kotoka vavo ava damuna ramba davo ntani ava shimbiko nka ndini da maholi ghaku tura muramba davo.
\v 5 Makura mukwali aku ranga kuya kapi ayatikire wangu, makura vavo navantje avarara vaporokere muturo.
\p
\v 6 Makura pakatji kamatiku ava yuvhu liywi kuna kuyiyira ashi, 'Kengenu, mukwali anaya tiki.' Yendenu muka gwanekera naye.'
\v 7 Makura vano vakadona navantje ava rambuka vatwede ramba davo.
\p
\v 8 Vakadona vavagova ava rombo maholi kuva kadona vakukotoka ashi, 'Tupenuko maholi mukondashi ramba detu kuna kudima.'
\v 9 "Ano ngoli vakadona vakukotoka ava limburura naku ghamba ashi, 'Hawe kapi ghavhura kugwaneka kukwetu ntani nanwe, vya viwapo tupu yendenu mukaghure kwavo vana kughulito.'
\v 10 Tupu vatundirepo vayende vakaghure maholi, mukwali ayatiki, ovo vamutatiliro ava ngene kumwe naye vakadjobwane shipito shankwara, makura ava ghara nakupata livero.
\p
\v 11 Kunyima opo vayatikire vano vakadona vavagova navo ava yiyiri naku ghamba ashi, 'Hompa, Hompa, natwe tugharure.
\v 12 Ano ngoli ghuye alimburura kumwe naku vatantera ashi, 'Vya ushili naku mutantera ashi, Ame kapi namu yiva anwe.'
\p
\v 13 Karenu muna kotoka, mukondashi kapi muna yiva liyuva na shirugho na viri.
\p
\v 14 "Untungi wa liwiru kwa fana yira murume ghunya ashanino kuyenda ghugenda kushirongo shapeke. Ghuye ayita vakareli vendi atapa limona lyendi ku kwavo.
\v 15 Kwaghu wakuhova ghuye atapako mafere matano, waghuviri ghuye atapako mafere maviri, ntani waghutatu ghuye atapako lifere limwe. Kehe ghuno kwa wanine kutwara mughukonentu wendi, makura ghuno murume ashapuka ayende muruyendo rwendi.
\v 16 Ghuno vapire mafere matano ayendi aka ruwanite yino shiringa dogoro aka wedererapo nka mafere matano.
\v 17 Mo nka ngoli ogho vapire mafere maviri ayendi aka ruwanite yino shiringa dogoro aka wedererapo nka mafere maviri.
\v 18 Ano ngoli oghu vapire lifere limwe, ghuye ayendi, aka tima likwina, makura aka vhumbikemo naku horeka vino vimaliva vya muhona wendi.
\p
\v 19 Opo shapitirepo shirugho shashire unene muhona makura aka vyuka aya wane vakareli vendi kumwe naku yakenga limona lyendi ashi weni omo varuwana.
\v 20 Mukareli wendi oghu vapire mafere matano atapa kukwendi ntani atapa nka mafere matano ogho awederelirepo. Ghuye aghamba ashi, 'Muhona, ove kwatapire kukwande mafere matano. Kenga, ame mbyo na wedererapo nka mafere matano.'
\p
\v 21 "Muhona wendi amutantere ashi, 'Waruwana nawa, ove mukareli wamuwa wa walipuro waku limburuka! Mukondashi wa pakera mbili vino vyavi sheshu. Ame nganu wederera limona lya liyingi mulipangero lyoye. Ngena ngaghu viyare kumwe na muhona ghoye.'
\p
\v 22 "Oghu vapire mafere maviri naye aya kwa, ' Muhona wendi agahamba ashi, 'Muhona, ove kwa tapire kukwande gahno mafere maviri. Kenga, Ame mbyo naka wedererapo nka mafere maviri.'
\p
\v 23 "Muhona wendi amutantere ashi, "Waruwana nawa, ove mukareli wamuwa walipuro walihuguvaro! Ove kwa pakera mbili lino limona lyalisheshu. Ame nganu tapa limona lya liyingi mulipangero lyoye. Ngena ngaghu viyare na muhona ghoye.'
\p
\v 24 "Ntani oghuno awanino lifere limwe naye ayatiki makura aghamba ashi, 'Muhona, Ame nakuyiva ashi ove muntu wamukukutu. Mukondashi ove kushana kuyangura ovyo wapira kutapeka, ndi kuwana ovyo wapira kukuna.
\v 25 Ame nakara naghoma, mbyo nayenda nuka horeke vimaliva vyoye mulivhu. Kenga, limona lyoye nalintje lino.'
\p
\v 26 "Makura muhona wendi amutantere ashi, Ove muruwani wa murunde na ghudwa, ove wayiva ashi ame kuwana ovyo napira kutapeka ntani kuyangura ovyo napira kukuna.
\v 27 Mukonda munke wa pilire kutura vimaliva vyande mu mbanga, mposhi nuwanemo viyeramo opo nganu yatika vyavyo vina vhuka.
\v 28 Makura ava mushakana limona lyendi na lintje ava litapa kwaghu akaliro na liyovi limwe.
\v 29 Mpo ngoli shi ogho akaro na limona lya liyingi, ngava kawederera limona lyendi - ngaka kara na limona lya liyingi. Ano ngoli wakupira kuweka limona, nampili kehe shino akara nasho ngava kamu shakana.
\v 30 Mukareli waweno kwato mutompo vakona tupu kumu vhukumina mumundema, omo ngakalira naku kukwetja mayegho.'
\p
\v 31 "Mona Muntu opo ngaya mughuyerere wendi kumwe na vaEngeli vendi navantje, ghuye nga shungira pashipundi shendi sha uHompa mughuyerere wendi.
\v 32 Dimuhoko nadintje ngadi yaponga kumeho yendi, makura ghuye ngahangura vantu ngava kugaunuke, yira moomu apanguranga mushita vindjwi na vimpendje vikugaunuke.
\v 33 Ghuye ngatura vindjwi vikare kurulyo rwendi, ntani vimpendje kurumontjo rwendi.
\p
\v 34 Makura Hompa nga tantera ovo ngava karo kurulyo rwendi ashi, 'Yenu, anwe vantu va lirago ovo vatungika Vavava, ghupenu ghupingwa wenu wa untungi waliwiru ogho vamu wapayikira kutunda kulitateko lyaghudjuni.
\v 35 Ame nayuvire ndjara amumpa ndya nulye; nafire linota amumpa mema nunwe; Kapi na kalire namararo amumpa mararo;
\v 36 Nakalire nkagi amumpa vyuma nudwate; Navelire mushipangero amuyendi mukandingure mumpakere mbili; Nakalire mudorongo amuyendi mukandingure.'
\p
\v 37 "Vano vantu vahungami ngava kalimburura naku ghamba ashi, 'Hompa, liyuva munke wa fire ndjara atu kupa ndya ghulye? Ntani wafire linota atu kupa mema ghunwe?
\v 38 Liyuva wapilire mararo atu kupa mararo? Ntani wafire nkagi tukupe vyuma udwate?
\v 39 Liyuva munke wa kalire mushipangero tuye tuya kudingure na kukupakera mbili; wa kalire mudorongo tuye tuya kudingure?
\p
\v 40 Makura Hompa alimburura naku vatantera ashi, 'Vya ushili naku mutantera ashi, kehe vino mwa ruwanine kwavano vavadidipo vano vaghuni vande, ame tupu mwavi ruwaninine.'
\p
\v 41 Makura ghuye ngatantera vakurumontjo rwendi ashi, 'Tundenupo pa pande, anwe mwapwa kufinga, yendenu mumundiro wa naruntje ogho vawapayikira Satana nava Engeli vendi,
\v 42 mukondashi nafire ndjara, kapi mwa mpire ndya; Nafire linota, kapi mwa mpire mema nunwe;
\v 43 Nakalire numugenda, kapi mwa mpire mararo; Nakalire nkagi, kapi mwa mpire vyuma nudwate; Navelire mushipangero, kapi mwa yendire muka ndingure mu mpakere mbili; Nakalire mudorongo, kapi mwa yendire mukandingure."
\p
\v 44 "Vavo ngava kalimburura naku ghamba ashi, 'Hompa liyuva munke twa kumonine ove kuna kufa ndjara, ndi linota, ndi mugenda, ndi nkagi, ndi kuna kuvera, ndi mudorongo, ntani tupire kukupakera mbili?'
\p
\v 45 Ghuye ngaka limburura naku vatantera ashi, 'Vya ushili naku mutantera ashi, kehe vino mwa pilire kuruwanena ghumwe wavano vavadidi, ame tupu mwa pilire kuvi ruwanena.'
\p
\v 46 Vano vantu vavadona ngava kayenda mumatengeko ghanaruntje, ano ngoli vantu va vahungami ngava kawana liparu lyanaruntje."
\c 26
\cl Ruvambi 26
\p
\v 1 Opo amanine Jesus kughamba dino nkango dendi nadintje, ghuye atantere varongwa vendi ashi,
\v 2 "Muna yiva ashi weno mayuva maviri tupu ana hupoko litikemo liyuva lya kudana shipito sha Paska, makura Mona Muntu ngava mutapa vamupamparere kushilivindakano."
\p
\v 3 Makura vapristeli vavanene na matimbi ghava Juda ava pongo kumwe mumbara ya mukurona wava vapristeli, wa lidina Kayifasi.
\v 4 Ava pongo vaku yonge naku kuyuvha ashi vakwate Jesus muka horere-hore makura vamu dipaye.
\v 5 Vavo ava ghamba ashi, "Ano ngoli kapishi vishoroke paruvede rwa shilika sha Paska, mposhi yipire kukarapo ndjorongani mumbunga ya vantu."
\p
\v 6 Jesus kwa kalire muBetani mumundi wa Simoni wavingondwe,
\v 7 ghuye kwa shungilire kushitafura, makura mukamali aya kukwendi ana kwaterere likende lyaliwa omo ghakalire mahadi ghandiro unene, makura aghatere pa mutwe wendi.
\v 8 Varongwa vendi opo vamonine vino, ava garapa unene ava ghamba ashi, "Mukonda munke ghuna kugha hepekera weno?
\v 9 Ghano maghadi ghandiro ndi kuna kagha-ghulita kundando ya kuyeruka tukawanemo vimaliva vyaviyingi tuka tape kuvahepwe."
\p
\v 10 Makura Jesus, opo adimburulire vino, ghuye ava tantere ashi, "Vinke muna kuhepekera ghuno mukadi? Mbyovi ana kuruwana ghuwa ku kwande ndi.
\v 11 Anwe ngamutunga kumwe navahepwe kehe kuno kehe pano, ano ngoli kapi ngamu kara name kehe pano kehe kuno.
\v 12 Ghuno mukadi kuna tere akwite ghano maghadi parutu rwande, ghuye kuna viruwana vino muku wapayika lihoreko lyande.
\v 13 Vya ushili naku mutantera ashi, kehe kuno ngava kayuvita yino Mbudi ya Ruhafo mu Udjuni naghuntje, navi ana ruwana ghuno mukamali ngava kavighamba ngavi kakare umbangi wendi.
\p
\v 14 Ghumwe wa varongwa vendi vano murongo navaviri, wa lidina Judas Isakalyoto, ayendi kuva kurona vavaPristeli
\v 15 aghamba ashi, "Vinke ngamu vhura kutapa ku kwande mposhi ame nganu tape Jesus ku kwenu?" Vavo ava varura vimaliva vyaku tika ku dimurongo ntatu da Siliveli ava tapa ku kwendi.
\v 16 Kutunda mpopo ghuye ashana mpito ashi weni omo avhura kumutapa ku kwavo.
\p
\v 17 Muliyuva lyaku hova kushirugho sha kuduva mboroto yaku pira vishashita varongwa vendi avaya kwa Jesus ava mupura ashi, "Kuni nko ghuna horo oko tuvhura kuwapayikira shilika sha Paska?"
\p
\v 18 Jesus ava tantere ashi, "Yendenu mushitata kwa ghuno mukafumu ghumwe kamu tanterenu ashi, 'Murongi kuna ghamba ashi, "Shirugho shande kuna kutikamo. Ame kuna kuya danena shilika sha Paska mumundi ghoye kumwe na varongwa vande.'""
\v 19 Varongwa vendi ava ruwana yira momu ava tantilire Jesus, ava yendi vaka wapayike ndya dashilika sha Paska.
\p
\v 20 Opo yatikire ngurova, makura Jesus ashungiri alye kumwe na varongwa vendi murongo navaviri.
\v 21 Vavo vana shungiri kuna kulya, Jesus aghamba ashi, "Vya ushili naku mutantera ashi ghumwe mukatjikenu ndje ngaka nturo muliyome."
\p
\v 22 Opo vayuvire vino vavo ava kara naliguvo unene, makura kehe uno akupura pamwene ashi, "Vya ushili kapishi me, Hompa."
\p
\v 23 Ghuye alimburura ashi, "Ndjeghu nakulya naye pano pa shisha shimwe tupu ndje nga nturo muliyome.
\v 24 Vino vya kona kushoroka kwa Mona Muntu, yira momu tupu vavitjanga. Ano ngoli lihudi lya linene kwa muntu ogho ngaka turo Mona Muntu muliyome! Hasha tupu muntu waweno ndi kapi vamu shampuruka."
\v 25 Judasi, ogho aka mutuliro muliyome amupura ashi, "Are mwene ogho ame, Murongi ndi?" Jesus alimburura ashi, "Ovyo naghu moye ghuna kuvighambo."
\p
\v 26 Vavo kuna kulya, Jesus adamuna mboroto, ayi kandayiki makura ayi tete ayi bamaghura. Ghuye ayi damuna atapa kuvarongwa vendi makura aghamba ashi, "Ghupenu, lyenu. Oruno ndo rutu rwande."
\v 27 Makura aghupu nkinda atapa mpandu ku Vashe, makura atapa kuvarongwa vendi, ghuye aghamba ashi, "Nwe-numo, namuvantje.
\v 28 Yino ndjo honde yande yakuyita ligwanekero lyalipe, oyo ngayitekero vantu vavayingi ngava wane lidongononopo lya ndjo davo.
\v 29 Ano ngoli ame kuna kumutantera ashi, ame kapi nka nganu vhura ku nwa vinyu ya mandjembere ghamu shikunino shino, dogoro ngali tikemo liyuva omo nganu kanwa vinyu yayipe kumwe nanwe ku Vavava mu Untungi waliwiru."
\p
\v 30 Opo manine kuyimba rushumo rwaku tapa mpandu, makura ava yendi kuNdundu ya Maghuywe.
\p
\v 31 Makura Jesus ava tantere ashi, "Namuvantje kuna kuyenda mukakuhanauke muka tunde kukwande kungurova yanamuntji mukonda yande, mposhi matjangwa atikiliremo ogho atanto ashi, 'Ame nganu dipaya mushita wa ndjwi makura ghutanga wa ndwji ngaghu kuhanaghuke.'
\v 32 Ano ngoli kuruku nganu kavhumbuka, makura nganupita kumeho yenu nganu yende ku Galileya."
\p
\v 33 Makura Peturus aghamba ashi, "Nampili navantje ngava kushuve ngava kulimbe nove, ame kapi nganu kushuva nutundeko kukoye."
\p
\v 34 Jesus amu tantere ashi, "Vya ushili naku kutantera ashi, kumatiku ghana muntji, kumeho shiyiye shikondomboro, ove ghuna kanana rukando rutatu ashi kapi wa ndjiva."
\p
\v 35 Peturus amutantere ashi, "Ame nampili kuna fu nove nawa tupu, ame kapi nganu kanana ashi kapi nakuyiva." Varongwa vendi navantje ava ghamba nkango daku kufana.
\p
\v 36 Opo atundirepo Jesus kumwe na varongwa vendi ava yendi kushipata sha lidina Gesemane makura atantere varongwa vendi ashi, "Shungirenu mukare pano ame tanko nuyende kunya nukaraperere."
\v 37 Ghuye makura apitura Peturus ntani na vana vaSebedeus vaviri ayende navo ghuye kuna kara na liguvo unene ntani monyo wendi ghuna mupatakana.
\v 38 Makure ghuye ava tantere ashi, "Monyo wande ghuna kara na liguvo unene, kushana ku fa. Karenu mpo pano anwe mukare muna vangara kumwe name."
\v 39 Ghuye ashwene kumeho akunape navo, makura aghu kaghomba shipara mulivhu, kuna kuraperera. Ghuye aghamba ashi, "Vava, nkene shi kuvhura, renkenu yino nkinda yinkunduruke. Ano ngoli, kapishi mbyovyo na panga, nane ngoli mpangera yenu yitikiliremo."
\v 40 Opo amanine aka vyuka kuvarongwa vendi kuya vawana vanarara, ghuye atantere Peturus ashi, "Weni, kapi ghuna kuvhura kuraperera name nampili ghure waviri yimwetupu?
\v 41 Rapererenu ntani karenu muna vangara mposhi kapishi muwere mumasheteko. Monyo ghuna shana ntani ghuna rerupa, ano ngoli rutu kapi runa kuvhura mwato nkondo."
\p
\v 42 Ghuye ayendi akunapa navo rukando rwaghuviri aka raperere. Ghuye araperere ashi, "Vava, yino nkinda naku vhurashi yikupitire ame nahana kunwamo ndi, hawe ruwanenu viruwana vyenu vitikiliremo."
\p
\v 43 Ghuye aka vyuka nka shimpe kuya vawana vana porokere muturo, ntani turo tuna vakwata unene kapi vana kuvhura kupahura mantjo.
\v 44 Ghuye ava shuvu nka shimpe ayendi akarapere rukando rwa utatu, avyukuruka nka ndjoyo ndapero.
\v 45 Kutunda po aka vyuka kuvarongwa vendi ava vatantere ashi, "Anwe ne kuna rara ndi kuna kupwiyumuka? Kengenu, shirugho shina tikimo, Mona Muntu kuna kana kuyenda vamutape mumaghoko ghavantu va ndjo.
\v 46 Shapukenu weno, tuyendeko. Kengenu, oghu ana kunturo muliyome kuna kuya pepi ana kara."
\p
\v 47 Ghuye shimpe kuna kughamba vamonako tupu, Judas, ghumwe wa varongwa vendi, ana yatiki. Ghuye kwa yire na mbunga yayinene oyo yamu kwamino kumwe nava Pristeli vavanene ntani na matimbi ghava Juda. Vavo kwa shimbire marufuro ntani na dimuramu.
\v 48 Murume ogho atuliro Jesus muliyome kwava tantelire shiyivo ashi, "Ndjeghu nuka ncumita ndje ndjegho. Ndje muka kwata."
\v 49 Mpopo tupu naye ayatiki makura ayendi kwa Jesus aghamba ashi, "Moro, Murongi!" makura amuncumita.
\p
\v 50 Jesus amutantere ashi, "Muholi, ruwana wangu ovyo ghuna yere." Makura vanya vavo avaya kukwendi, ava mumanga kuma ghoko, ava mukwata.
\v 51 Vakengako tupu, muntu ghumwe ogho akaliro na Jesus kuna kukwata mushintjwako shendi, kuna kupweyuramo rufuro rwendi, makura akankara litwi litundeko lya mukareli ghumwe wava Pristeli vavanene.
\v 52 Makura Jesus aharukiri murongwa wendi ashi, "Vyutiramo turamo rufuro roye mushintjwako shoye, kehe ghuno waku rwanita na rufuro nga fa mfa da rufuro.
\v 53 Ove kuna kughayara ashi ame naku vhurashi kutantere Vavava, vatume Engeli vakurwa vita vakutika mayovi hambo-ghumwe kwavano vana shano kunkwata ndi?
\v 54 Ovino vina kona kushoroka ntani, mposhi matjangwa ghatikilire?"
\p
\v 55 Makura Jesus apura mbunga ashi, "Anwe kunaya na marufuro na dimuramu kukwande muya nkwate yira muna widi ndi? Kehe pano ame kanu shungiranga muNtembeli denu numuronge, ano ngoli kapi mwa nkwatire.
\v 56 Ano ngoli navintje vino vina hepa kushoroka ntani mposhi matjangwa ghava porofete ghatikiliremo." Makura varongwa vendi navantje ava mushuvu vaka duke kehe ghuno na ndjira yendi.
\p
\v 57 Makura opo vamu kwatire Jesus ava mutwara kwa Kayifasi mukurona wava Pristeli vavanene, oko vapongire varongi matjangwa na matimbi ghava Juda.
\v 58 Makura Peturusi naye ava kwama muruku kadidi-kadidi dogoro naye aka ngena mulivhango olyo vapanguliranga vaPristeli vavanene. Naye angene munda ashungiri aterere mpanguro na vitundwamo.
\p
\v 59 Vakurona vavaPristeli vavanene kumwe na vapanguli kwashanine vambangi vatape umbangi wavi mpempa kwa Jesus mposhi vamu tokorere ku mfa.
\v 60 Vantu vavayingi kwayire vatape umbangi wavi mpempa, ano ngoli kapi vawanine ghundjoni kehe ghuno
\v 61 vavo kwa ghambire ashi, "Ghuno murume kuna ghamba ashi, 'Ame kuvhura kudjonaurapo yino Ntembeli yaKarunga ntani kuvhura kuyitunga yipwe mumayuva matatu."
\p
\v 62 Mukurona wa vaPristeli ashapuka amu tantere ashi, "Lilimbururo munke ghuna kara nalyo? Vinke ghuvhura kughambako kwa navintje ovino vana kukurundira?"
\v 63 Jesus amwena teyete. Mukurona wa vaPristeli amutantere ashi, "Ame kuna kukutantera ghughambe ushili ntani yiva ashi Karunga kuna kuyuvha navintje ghuna kughamba pano, tutantere ushili nkeneshi shili ove Kristus, Mona Karunga."
\p
\v 64 Jesus alimburura ashi, "Uhunga, Ove naghumoye ghuna ghambo vya weno. Ame kuna kumutantera ashi, opo ngashitikamo shino shirugho anwe ngamu kenga Mona Muntu kuna shungiri ku rulyo rwa Karunga wa nkondo nadintje kuna kupangera, ntani anwe ngamu mumona opo ngaya pamaremo mu untungi waliwiru."
\p
\v 65 Makura mukurona wa vaPristeli vavanene ataura vyuma vyendi aghamba ashi, "Ghuye kuna shwaura Karunga! Mukonda munke tuka shanena nka vampangi vavayingi? Kengenu, weno kehe ghuno ana yuvhu omo ana shwaura Karunga.
\v 66 Anwe weni omo muna kughayara?" Vavo ava limburura ashi, "Ghuno mfa dina mutamba."
\v 67 Makura vavo ava mutipiri manyenye mushipara kumwe naku mutoghona na ngomi, ntani vamwe ava mukapura nkushi na maghoko,
\v 68 vavo ava ghamba ashi, "Porofeta ghuneye ashi, are ana kutoghono mukatji ketu, nkeneshi ushili ove Kristus?"
\p
\v 69 Peturusi kwa shungilire pandje ya ndjugho ya kupangulira, makura mukareli ghumwe wa mukamali aya kukwendi aghamba ashi, "Ove muntu ghumwe wa Jesus waku Galileya."
\p
\v 70 Ghuye akanana kumeho ya navantje, kumwe naku ghamba ashi, "Ame kapi nayiva ashi vinke ghuna kughamba."
\p
\v 71 Opo ayendire apite arupuke pandje ya livero, agwanekere na mukareli ghumwe wamukamali ogho amumonino kumwe na Jesus ghuye atantere vantu ovo vakaliro palivhango ashi, "Ghuno mukafumu naye ghumwe wa vantu va Jesus waku Nazareti."
\p
\v 72 Ghuye shimpe nka akanana kumwe naku ghana ashi, "Ame kapi namuyiva ghuno mukafumu!"
\p
\v 73 Kuruku rwa shirugho shashifupi tupu nka ovo vayimanino opo palivhango avaya pepi na Peturus ava ghamba ashi, "Vya ushili ove ghumwe wavo, mukonda ya rughambito roye."
\p
\v 74 Makura ghuye atameke kufinga na kuhana ashi, "Ame kapi namuyiva ghuno mukafumu," mpopo tupu makura shikondomboro ashiyiyi.
\p
\v 75 Makura Peturus avhuruka nkango odo aghambire Jesus ashi, "Namuntji kumeho shikayiye shikondomboro ove ghuna kanana rukando rutatu ashi kapi wa ndjiva ame." Makura ayendi arupuka pandje akalira unene.
\c 27
\cl Ruvambi 27
\p
\v 1 Liyuva lyaku kwamako ngura-ngura yayinene, vakurona va vapristeli vavanene navantje na matimbi ghavaJuda ava kuyongo ashi weni omo varuwana mposhi vamu dipaye Jesus.
\v 2 Vavo ava mumanga, ava vamu twara, vaka mutape kwa Pilatusi mupangeli wa shirongo.
\p
\v 3 Judas, ogho amutuliro muliyome, opo amonine ashi Jesus vana mutokwere ku mfa, makura akuvere unene kwavi aruwanine, makura avyuta ovyo vimaliva dimuronga ntatu vya Siliveli kuva Pristeli vavanene kumwe na matimbi ghava Juda,
\p
\v 4 ghuye aghamba ashi, "Ame na tura ndjo mukutura muliyome muntu wakupira ndjo." Ano ngoli vavo ava mutantere ashi, "Atwe kwato shinka shavyo kukwetu ovyo? Ovyo vikare vyoye naghumoye."
\v 5 Makura ghuye avhukuma vimaliva vya Siliveli muNtembeli, makura akayenda, arupuka makura aka kumangerera mwene akupondo.
\p
\v 6 Vapristeli vavanene avaghupu vimaliva vyaSiliveli makura ava ghamba ashi, "Kapi vya pulitira mukutura vino vimaliva mushimbangu shaku pungura vimaliva mukonda shi vino vimaliva vya honde,"
\v 7 Vavo opo vamana kukuyonga, makura ava tokora vaghure lifuva lya muntu wa kushonga lirova ngali kare livhango lyaku vhumbika vantunda virongo.
\v 8 Mukonda yino lino lifuva ava liruku ashi, "Lifuva lya honde" dogoro na namuntji lino.
\p
\v 9 Mposhi nkango odo aghambire muporofete Jeremiya da hepa kutiliramo, odo aghamba ashi, "Vavo ava ghupu vimaliva dimurongo ntantu vya Siliveli, yikare ndando yendi kutwara momu va kuyuvire na vaIsrael,
\v 10 vavo ava vitapa kulifuva lya mushongi wa lirova, yira momu tupu aghambire Hompa name."
\p
\v 11 Makura Jesus aka moneka kumeho yamupangeli wa shirongo, ghuye amupura ashi, "Ove Hompa wa vaJuda ndi?" Jesus alimburura ashi, "Ove ghuna kughambo vino vya weno."
\p
\v 12 Ano ngoli opo vamupulire vamurundire vaPristeli vavanene na matimbi ghava Juda, ghuye kapi ava limburulire.
\p
\v 13 Pilatusi amu tantere ashi, "Ove ne kapi ghuna kuyuvha odino nkango nadintje vana ku kurundira ndi?"
\v 14 Ano ngoli Jesus kapi alimburulire nampili nkango yimwe, mupangeli wa shirongo atetuka unene.
\p
\v 15 Kehe ruvede rwa shilika sha Paska mupangeli ghuye kumangurura nkwate ghumwe ogho vana toroghora vantu.
\v 16 Pashirugho shino mudorongo kwa kaliremo nkwate wamurunde wa lidina Barabbasi.
\p
\v 17 Opo ya pongire mbunga ya vantu kumwe tupu, makura Pilatus pura ashi, "Are muna shana ogho nuvhura kumangurura aye kukwenu?" Barabbas, ndi Jesus oghu vatwenyanga ashi Kristusa?"
\v 18 Ghuye ayivire ashi vavo kwamu tapire Jesus kukwendi mukonda ya mfudu.
\p
\v 19 Ghuye shimpe kuna shungiri kushipuna sha kupangulira, makura mukamali wendi atumu nkango ku kwendi ashi, "Kapishi ghuruwane kehe vino kukwendi ghuye kwato ndjo. Mukondashi ame kuna hepa unene namuntji kundjodi oyo na mono yaku hamena kukwendi."
\p
\v 20 Vakurona vavaPristeli vavanene na matimbi ghava Juda ava shongaghura mbunga kumwe naku vatantera ashi vashungide Barabbas wamu korokotji vamu shuture, ano ngoli Jesus vamudipaye.
\v 21 Makura mupanguli pura mbunga ashi, "Pakatji kavano vantu vaviri are muna shana ogho numangurura aye kukwenu?" Vavo ava ghamba ashi, "Barabbas".
\p
\v 22 Pilatusi apura mbunga ashi, "Vinke nuvhura kuruwana ghuno Jesus ogho vatwenyanga ashi Kristus?" Navantje ava limburura ashi, "Mupamparere kushilivindakano."
\v 23 Ghuye ava pura ashi, "Mokonda munke, ghudona munke ogho aruwana?" Ano ngoli vavo ava yiyire ngoli unene ashi, "Mupamparere kushilivindakano."
\p
\v 24 Pilatusi opo amonine ashi ghuye kwato nka ovi avhura kuruwana, ndjorongani yayinene kuna kutameka, ghuye aghupu mema, akukushu kuma ghoko ghendi kumeho ya vantu navantje, makura aghamba ashi, "Ame kwato ndjo kuhonde ya ghuno muntu. Namuvantje muna vimono.
\p
\v 25 Vantu navantje ava ghamba ashi, "Honde yendi yitekere tupu papetu kumwe navana vetu."
\v 26 Makura ghuye amangurura Barabbasi ayende kukwavo, ano ngoli Jesus atapa vamushepure naku mutoghona makura amutapa vakamupamparere kushilivindakano.
\p
\v 27 Kutunda pano vakavita va Pilatus ava twara Jesus mushinyanga mulivango lyaku pangwira omo ya pongire mbunga ya vakavita navantje.
\v 28 Vavo ava mushutura vyuma vyendi makura ava mudwateke lirwakani lya ligeha.
\v 29 Vavo ava ruwana nkata ya miya ava mudwateke kumutwe wendi, ntani ava damuna rughu ava tapa kukwendi akwaterere kulighoko lyendi lya rulyo. Vavo ava tongamene kumeho yendi kumwe naku mushepa ntani naku mushwaghura, naku ghamba ashi, "Mfumwa, kwa Hompa wava Juda!"
\v 30 Vavo ava mutipiri manyenye, naku mushakana rughu vamu toghoniteko mumutwe wendi.
\v 31 Opo vamanine kumushepa naku mushwaghura makura ava mushutura lirwakani lyendi ava mudwateke vyuma vyendi, ava mutwara vaka mupamparere kushilivandakano.
\p
\v 32 Opo varupukiremo, ava wana murume ogho atundiro kushirongo sha Kirene wa lidina Simon, ava mutininiki adumune shilivindakano sha Jesus ayende kumwe navo.
\v 33 Dogoro ava katika kulivhango vatwenyanga ashi Gologotha, lina kutanto ashi "Livango lya vifupa-fupa."
\v 34 Vavo ava tapa vinyu ya ghururu yaku vhonga na nyangwe kukwendi anwe. Amakeremo, ghururu unene, ghuye ashwena kuyinwa.
\v 35 Opo vamanine kumupampara kushilivindakano, makura ava mushutura vidwata vyendi vavi kushakanene vikare vya fungu-fungu,
\v 36 makura vavo ava shungiri vakunge rutu rwendi.
\v 37 Pawiru yaMutwe wendi ava tjangapo nkango ghundjoni wendi, dina kutanto ashi, "Ghuno ndje Jesus, Hompa wava Juda."
\v 38 Ghuye kwa mupamparelire kushilivindakano kumwe nava kawidi vaviri, ghumwe kurulyo rwendi ntani ghumwe kurumontjo rwendi.
\v 39 Vantu ovo vapitiro mundjira kwamu tukire naku mushwaura, kumwe naku puka dimutwe davo.
\v 40 vavo ava ghamba ashi, "Ove waghambiro ashi ngaghu djonaghurapo yino Ntembeli makura ngaghu yitunga tupu mumayuva matatu, kuyoghore sha ngoli naghumoye! Nkeneshi ushili ove Mona Karunga, tundako oko kushilivindakano!"
\p
\v 41 Momo munkedi yaku fana weno vakurona vavapristeli vavanene navo ava mushwaura, kumwe navarorongi matjangwa na matimbi ghava Juda, ava ghamba ashi,
\v 42 "Ghuye kwayoghora vaghunyendi, mukonda munke ana kupira kukuyoghora mwene. Nkeneshi ghuye ndje Hompa wava Israel. Murenkenu atundeko sha ngoli kushilivindakano, atwe ntani ngatu pura mumwendi.
\v 43 Ghuye kwahuguvara mwaKarunga, renkenu Karunga wendi amupopere weno, tuvi kenge nkeneshi ushili Karunga wendi kuvhura kumu mangurura. Ntani ghuye kwaghambire nka ashi, 'Ame Mona Karunga.'"
\v 44 Ntani vano vakawidi ovo vamupamparelire kumwe navo ava ghamba vamushwaghure.
\p
\v 45 Kutunda pametaha paviri yakutanga aku kara likuru ndema dogoro paviri ya utatu ku shitenguko.
\v 46 Paviha vya viri ya utatu, makura Jesus ayiyiri na liywi lyalinene ashi, "Eli, Eli, Lama Sabaktani?" kutanta ashi, "Karunga Wande, Karunga Wande, vinke ghuna kunkengerera?"
\v 47 Vamwe ovo vakaliropo opo vaviyuvire, ava ghamba ashi, "Ghuye kuna kuyita Eliya."
\v 48 Mpopo tupu ghumwe wavo aduka aka damune litarasi wona, ali tupiki muvhinyu yaghururu, makura atura kurughu rwa rure, ayerura rughu dogoro kukanwa kendi ghuye apoporeko.
\p
\v 49 Makura mbunga ya vantu ava ghamba ashi, "Mushuvenu akare pentjendi. Tukenge nkeneshi kwa moneka Eliya amuyoghore"
\v 50 Makura Jesus shimpe ayiyiri nka naliywi lyalinene unene makura monyo wendi aghutundumo.
\v 51 Vaharukako, likeshe lyamu Ntembeli lina taghuka mukatji kutunda kuwiru dogoro palivhu lina kara maruha maviri, ntani akukara likinko livhu udjuni aghu kunyunganga, mawe agha mwakuka mukatji.
\v 52 Mbira na mayendo adigharuka, vantu vakupongoka ovo vafo kare ava vhumbuka vakare na monyo.
\v 53 Kunyima ya livhumbuko lya Jesus navo ava vhumbuka vatundemo mumbira, ava yendi ava kangena mushitata shakupongoka, vavo ava kamoneka kuvantu vavayingi unene.
\p
\v 54 Vakurona vavakavita lifere ovo vakaliropo vakunge rutu rwa Jesus opo monine livhu kuna kukankama ntani na navintje ovyo vya shorokiro, ava kara naghoma waghunene ava ghamba ashi, "Vya ushili oghuno kwa kalire Mona Karunga."
\p
\v 55 Pakalire mbunga yavakamali vavayingi ovo vayimanino kughure ovo vakwamino Jesus vatundiro kuGalileya, vavo kwayire vaya mupakare mbili.
\v 56 Mukatji kavo kwa kaliremo Maria Magdalena, Maria vawina va Jakopo ntani Josef, ntani navawina va Jakopu na Johannes vana vaSebedee.
\p
\v 57 Opo yatikire ngurova, aya murume wangagho ogho atundiro ku Aremateya, walidina Josef, naye kwa kalire murongwa wa Jesus.
\v 58 Ghuye ayendi kwa Pilatusi aka shungida vamupe rutu rwa Jesus. Makura Pilatus ava tantere vatape rutu rwa Jesus ku kwendi.
\v 59 Josef aghupu shimpu, ashidingiri pamakeshe ghamape ghama kenu,
\v 60 aka vhumbika shimpu muliyendo lyendi lyalipe olyo awa payikire mwene lyamu liwe. Makura ashindumwiniko liwe lyalinene kulivero lya mbira makura aka yenda.
\v 61 Maria Magadalena ntani na Maria ghunyendi navo mpo vakalire, kwa shungilire munda ya ntoko vakengere.
\p
\v 62 Liyuva lyaku kwamako, kwa kalire liyuva lyaku kuwapayikira, makura vakurona Vavapristeli vavanene na vaFarisayi ava pongo kumwe kwa Pilatus.
\v 63 Vavo ava ghamba ashi, "Mukalikuto, atwe kuna vhuruka ashi mupukiti opo akalire ghuye shimpe muyumi, kwa ghambire ashi, 'Kuruku rwa mayuva matatu nganu kavhumbuka kughufe.'
\v 64 Mpongoli shi renka vakunge naku nomena mbira yendi dogoro ngapapite mayuva matatu, varongwa vendi kuvhura vaka vyukeko vaya vakemo rutu rwendi makura ngava tantere vantu ashi, 'Ghuye kavhumbuka kughufe,' ano ngoli vimpempa vyaku hulilira ngavi donapa unene kupitakana vyaku hova."
\p
\v 65 Pilatus ava limburura ashi, "Katurenuko vakavita. Yendenu muka kengere naku nomena naku takamita yino mbira."
\v 66 Vavo ava yendi vaka kunge mbira, naku dekako limuwe naku turako vakungi.
\c 28
\cl Ruvambi 28
\p
\v 1 Opo lyapitire liyuva lya Sabata, ngura-ngura yaku kwamako ya liyuva lyaku hova mushivike, Maria Magdalena na Maria ghunyendi ava meneke ngura-ngura vaka kengeko ku mbira.
\v 2 Va kengako, kuna kara likinko livhu lyalinene, muEngeli waHompa kwa tunda mu liwiru, aya aghandumuna liwe litundeko, makura ashungiripo.
\v 3 Ghuye kwa monekire yira shite sha ruvadi, ntani vyuma vyendi kwa monikire ghukenu yira ndaghu.
\v 4 Vakavita vaku kunga mbira ava kara naghoma waghunene vavo ava fu shitutu vakare yira vana fu.
\p
\v 5 Ano ngoli MuEngeli aghamba atantere vano vakamali ashi, "Kapishi mukare naghoma, ame nayiva ashi anwe Jesus muna kushana, ogho vapampalire kushilivindakano.
\v 6 Mwato muno, ana vhumbukamo, yira momu tupu aghambire. Yenu muya mone livhango omo vamu vhumbikire Hompa.
\p
\v 7 Yendenu wangu muka tantere varongwa vendi ashi, 'Ghuye ana vhumbuka kughu fe. Kengenu, ghuye kuna piti kumeho yenu ayende kuGalileya. Oko nko muka vhura kumu wana muka mumone.' Kengenu, anwe kwatenu lighano kwavino naku mutantera."
\p
\v 8 Vano vakamali makura ava tundu ku mbira wangu-wangu vavo vana kara naghoma ntani oku vana kara naruhafo rwarunene, vavo ava duka vakatantere varongwa vendi.
\v 9 Vaharukako ava mono, Jesus kuna kuya kukwavo agwanekere navo, ghuye aghamba ashi, "Morokenu!" Vakamali ava ya kukwendi, ava mukwata kumpadi makura ava tongamene pangoro vakanderere kukwendi.
\v 10 Makura Jesus ava tantere ashi, "Kapishi mukare naghoma. Yendenu muka tantere vaghuni vande vayende kuGalileya. Oko nko nuka gwanekera navo vaka mone".
\p
\v 11 Vano vakamali vavo mundjira yavo, vayuvhako, ashi vakavita vaku kunga mbira vana yendi mushitata vaka tantere vapristeli vavanene kwa navintje ovyo vya shorokiro.
\v 12 Vapristeli vavanene mpopo tupu ava gwanekere na matimbi ghava Juda vaku yonge vya kuhamena kwavi vya shorokiro, makura ava tapa vimaliva vyavi yingi kuva kungi vavakavita,
\v 13 ava vantere ashi, "Ghambenu ashi, 'Varongwa va Jesus kunaya matiku mbyo vana vaka vadamune rutu rwendi okuno atwe tuna rara'.
\v 14 Nkeneshi yino mbudi kuyi katika kwa mupangeli, kutu ghamba tupu naye asheghumune mutjima wendi mposhi nanwe ngamu yoghokeremo."
\v 15 Vakavita ava ghupu vimaliva makura ava varuwana yira momu vavantantilire. Oyino mbudi ayi kuhanene muva Juda mbyo yayenda nakuntje dogoro na namutji.
\p
\v 16 Ano ngoli varongwa vendi vano murongo na-ghumwe ava yendi kuGalileya, kundundu oyo ava tantilire Jesus oko vayenda.
\v 17 Opo vamu monine, vavo ava tongamene pa ngoro vakanderere kukwendi, ano ngoli vamwe ava tamangere.
\v 18 Jesus aya kukwavo makura aghamba navo ashi, "Una nkondo nadintje damu liwiru ntani nadi dapalivhu vadi tapa kukwande.
\v 19 Mpo ngolishi anwe yendenu mu udjuni naghuntje kumuhoko nadintje karongenu vaka kare varongwa vande. Kava kushenu mulidina lya Vashe, na Mona, ntani na Mpepo ya Kupongoka.
\v 20 Kavarongenu ngava limburukwe kwa navintje ovyo namutantera. Kengenu, Ame nganu kara papenu kehe kuno - kehe pano, dogoro kughuhura wa udjuni.
